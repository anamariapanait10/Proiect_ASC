Intr-o seara de la inceputul lui iulie 1909, cu putin inainte de orele zece, un tanar de vreo optsprezece ani, imbracat in uniforma de licean, intra in strada Antim, venind dinspre strada Sfintii Apostoli cu un soi de valiza in mana, nu prea mare, dar desigur foarte grea, fiindca, obosit, o trecea des dintr-o mana intr-alta. Strada era pustie si intunecata si, in ciuda verii, in urma unor ploi generale, racoroasa si fosnitoare ca o padure.
Intr-adevar, toate curtile si mai ales ograda bisericii erau pline de copaci batrani, ca de altfel indeobste curtile marelui sat ce era atunci Capitala. Vantul scutura, dupa popasuri egale, coamele pomilor, facand un tumult nevazut, si numai intunecarea si reaprinderea unui lan de stele dadea trecatorului banuiala ca mari varfuri de arbori se miscau pe cer. Tanarul mergea atent de-a lungul zidurilor, scrutand, acolo unde lumina slaba a felinarelor ingaduia, numerele caselor. Uniforma neagra ii era stransa bine pe talie, ca un vesmant militar, iar gulerul tare si foarte inalt si sapca umflata ii dadeau un aer barbatesc si elegant. Fata ii era insa juvenila si prelunga, aproape feminina din pricina suvitelor mari de par ce-i cadeau de sub sapca, dar coloarea maslinie a obrazului si taietura elinica a nasului corectau printr-o nota voluntara intaia impresie. Din chipul dezorientat cum trecea de pe un trotuar pe altul in cautarea unui anume numar, se vedea ca nu cunostea casa pe care o cauta. Strada era pustie si lumea parea adormita, fiindca lampile de prin case erau stinse sau ascunse in mari globuri de sticla mata, ca sa nu dea caldura. In aceasta obscuritate, strada avea un aspect bizar. Nici o casa nu era prea inalta si aproape nici una nu avea cat superior. Insa varietatea cea mai neprevazuta a arhitecturii (opera indeobste a zidarilor italieni), marimea neobisnuita a ferestrelor, in raport cu forma scunda a cladirilor, ciubucaria, ridicola prin grandoare, amestecul de frontoane grecesti si chiar ogive, facute insa din var si lemn vopsit, umezeala, care dezghioca varul, si uscaciunea, care umfla lemnaria, faceau din strada bucuresteana o caricatura in moloz a unei strazi italice. In apropierea manastirii si peste drum de ea, o casa cu ferestre inalte era inca luminata. In fata ei stationa o trasura luxoasa cu doi cai albi, inauntrul careia dormea, cu capul in piept si cu haturile in mana, un birjar gros, infasurat in tipicul vesmant lung si incretit de catifea. Tanarul ajunsese cu greaua lui valiza in chip de balerca in dreptul ei si, dupa oarecare examen, se opri lasand o clipa jos povara. Casa avea un singur cat, asezat pe un parter scund, ale carui geamuri patrate erau acoperite cu hartie translucida, imitand un vitraliu de catedrala. Partea de sus privea spre strada, cu patru ferestre de o inaltime absurda, formand in varful lor cate o rozeta gotica, desi deasupra lor zidaria scotea tot atatea mici frontoane clasice, sprijinite pe cate doua mensole. La fatada, acoperisul cadea cu o streasina lata, rezemandu-se pe mensole despartite de casetoane, totul in cel mai antic stil, dar mensolele, frontoanele si casetoanele erau vopsite cu un ulei cafeniu. Zidaria era crapata si scorojita in foarte multe locuri, si din crapaturile dintre fatada casei si trotuar ieseau indraznet buruienile. Un grilaj inalt si greoi de fier, ruginit si cazut putin pe spate, dovedea, pe dreapta, existenta unei curti, in care se zarea prin intuneric atata frunzis si atatea trunchiuri, incat intinderea ei, deocamdata, nu se putea calcula, impresia trecatorului fiind totusi de padure fara fund. Grilajul avusese o poarta mare cu doua aripi, legata acum cu un lant. O portita mai mica numai era deschisa, si pe aceea, luandu-si sacul in mana, intra tanarul, dupa oarecare chibzuiala. Ajungand in fata usii de la intrare, el se codi sa urce cele doua trepte de piatra si porni spre fundul curtii spre a vedea daca putea da de cineva in odaile de serviciu. Acolo putu sa-si dea seama ca partea de din dos a casei avea o inaltime mai mare decat a restului, parter si cat formand doua coridoare suprapuse, cu geamlac. Numai in catul de sus o lampa cu petrol ardea, restul mocnea in intuneric. Tanarul se intoarse spre intrarea din fata si medita un mijloc de a-si vesti prezenta. Insa nu vazu prin apropiere nici o sonerie, si a bate in usa i se paru, cum era si natural, o absurditate. Intr-adevar, usa, de forma unei enorme ferestre gotice de lemn umflat si descleiat de caldura sau ploaie si bubos de vopsea cafenie, se intindea de la cele doua trepte de piatra, tocite in modul convexitatii, pana aproape sub streasina. Nici o perdea nu acoperea ochiurile de geam, pline de un praf stravechi, pe care se vedeau bine urmele picaturilor de ploaie si ale melcilor fara casa. Neavand alt chip de ales, tanarul apasa clanta moale si dadu sa traga usa. Dar spre spaima lui, usa cea uriasa se misca aproape de la sine, cazand spre el cu un scartait ingrozitor. Intimidat, astepta ca lumea din casa, intrigata de zgomot, sa navaleasca jos, dar nu se intampla nimic. Tanarul intra atunci, incercand sa inchida cat mai bine infernala usa, si abia inauntru facu uimitoarea descoperire ca manerul de os al unui probabil clopotel interior atarna in sala. Dar nu indrazni sa sune numaidecat, intr-atat il mira anticamera. Ea era de o inaltime considerabila, ocupand spatiul celor doua caturi laolalta. O scara de lemn cu doua suisuri laterale forma un soi de piramida, in varful careia un Hermes de ipsos, destul de gratios, o copie dupa un model clasic, dar vopsit detestabil cu vopsea cafenie, tinea in locul caduceului o lampa cu petrol cu glob de sticla in chipul unui astru. Lampa era stinsa, in schimb o alta lampa plina de ciucuri de cristal, atarnata de inaltul tavan, lumina tulbure incaperea. Ceea ce ar fi surprins aici ochiul unui estet era intentia de a executa grandiosul clasic in materiale atat de nepotrivite. Peretii, care, spre a corespunde intentiei clasice a scarii de lemn, ale carei capete de jos erau sprijinite pe doi copii de stejar, adulterari donatelliene, ar fi trebuit sa fie de marmura sau cel putin de stuc, erau grosolan tencuiti si zugraviti cu sablonul si cu mana, imitand picturile pompeiene, si indeosebi porfirul, prin naive stropituri verzi si rosii. Insa sistemul de perspective si festoane in loc sa fie tratat pe intregul camp al anticamerei, printr-o optica falsa de zugrav, era taiat in doua sectiuni corespunzand fiecarui cat, indicand astfel in chip suparator lipsa de coeziune a planurilor. In sfarsit, tavanul imita prin zugraveli casetoanele unui plafon roman. Acest sistem de decoratie, precum si crapaturile lungi si neregulate ale peretilor dadeau incaperii un aer de ruina si raceala. Tanarul, hotarandu-se in fine, trase de manerul clopotelului. Atunci un fel de schelalait metalic rasuna de sus ca-n niste spatii mari si goale cu ecou rau. Trecu un timp chinuitor pentru necunoscutul de jos, apoi scara incepu sa scartaie ca apasata de o greutate extraordinara si cu o iritanta incetineala. Cand provocatorul acestor grozave paraituri fu jos, tanarul vazu mirat un omulet subtire si putin incovoiat. Capul ii era atins de o calvitie totala, si fata parea aproape spana si, din cauza aceasta, patrata. Buzele ii erau intoarse in afara si galbene de prea mult fumat, acoperind numai doi dinti vizibili, ca niste aschii de os. Omul, a carui varsta desigur inaintata ramanea totusi incerta, zambea cu cei doi dinti, clipind rar si moale, intocmai ca bufnitele suparate de o lumina brusca, dar privind intrebator si vadit contrariat.
-	Unchiul Costache? indrazni sa deschida gura tanarul, pe urma, intimidat, refacu intrebarea: Aici sade domnul Constantin Giurgiuveanu?
Batranul clipi din ochi, ca si cand n-ar fi inteles intrebarea, misca buzele, dar nu raspunse nimic.
-	Eu sunt Felix, adauga tanarul, uimit de aceasta primire, nepotul dumnealui.
Omul span paru tot asa de plictisit de intrebare, clipi de cateva ori din ochi, bolborosi ceva, apoi cu un glas neasteptat de ragusit, aproape soptit, duhnind a tutun, raspunse repede:
-	Nu-nu-nu stiu... nu-nu sta nimeni aici, nu cunosc... Buimacit, tanarul statu locului nemiscat, asteptand o revenire asupra tagadei. Dar batranul, dupa ce-l privi clipind, cu acea deferenta hotarata cu care indemni pe un individ sa plece, zise din fundul gatlejului: ,,Buna seara!" si porni iarasi, in scartaituri ingrozitoare, pe scara. Tanarul puse mana automatic pe manerul valizei si iesi ametit pe usa gotica si apoi pe poarta ruginita, trecu prin fata muscalului, care sforaia mereu, si porni dezorientat inainte.
Uimirea liceanului va parea nu se poate mai indreptatita, daca vom sti cine era. Se numea Felix Sima si sosise cu o ora mai inainte in Bucuresti, venind din Iasi, unde fusese elev in clasa a VIII-a a Liceului Internat. Sfarsise liceul, trecand examenul de capacitate, si acum venea in Bucuresti la tutorele sau, Costache Giurgiuveanu. Acest Giurgiuveanu, caruia obisnuia din familie a-i zice ,,unchiul", era cumnat al tatalui sau care murise de un an. Doctorul Iosif Sima, fost medic militar, apoi demisionat, nu mai avea de mult rude apropiate de sange. Singura lui sora, sotia lui Costache Giurgiuveanu, cel cautat, murise si ea de mult. Vaduv el insusi de vreo zece ani, doctorul isi tinuse baiatul mai mult in pensionate si in internate. Dupa o lunga boala plictisitoare, se stinse si el, cu satisfactia ca copilul e mare si cu viitorul oarecum asigurat. In afara de un oarecare depozit in bani, doctorul lasa lui Felix o casa cam veche dar solida si rentabila in strada Lapusneanu. Pentru administrarea acestor bunuri, fusese indicat ca tutore ,,unchiul Costache", cumnatu-sau. De un an de zile, Giurgiuveanu reprezenta pe Felix in raporturile cu scoala, platea taxele, semna in calitate de corespondent, iar Felix, la randul lui, ii trimitea stiri despre el. De altfel, relatiile acestea nu erau deloc pricinuite de simpla intamplare a tutelei: ,,unchiul Costache" si ,,verisoara Otilia", care trecea in genere drept fata lui Costache, fusesera totdeauna numele cele mai pomenite din casa doctorului Sima si socotite ca simbol al rudeniei apropiate.
Felix nu vazuse pe Costache Giurgiuveanu decat cu multi ani in urma, ca copil, si tot atunci o cunoscuse si pe Otilia, care era o simpla fetita. Dar in fiecare an scria la sarbatorile consacrate si in alte cateva imprejurari ,,unchiului Costache", intreband ce mai face ,,verisoara Otilia", iar Otilia scria ,,unchiului Iosif", intreband ce mai face ,,varul Felix". Tanarul fiu al doctorului si Otilia erau astfel in chip oficial intimi prin corespondenta si desigur ca, daca s-ar fi intalnit, n-ar fi putut decat sa continue si oral stilul familiar din scrisori. Zapaceala lui Felix era dar explicabila. Numarul casei il cunostea infailibil, iar in casa locuiau ,,unchiul Costache" si ,,verisoara Otilia".
Ramasese hotarat, in urma unei corespondente pe care o tinea, nu-i vorba, cu Otilia, ca, indata ce va termina liceul, va veni la Bucuresti, in vederea continuarii studiilor, urmand sa locuiasca la unchiul- tutor in strada Antim. Il vestise la vreme printr-o scrisoare, si acum ii era dat sa primeasca acest raspuns ciudat. Felix isi cerceta bine memoria, spre a vedea daca nu cumva are o lipsa, dar lucrul era cu neputinta. Acela era numarul. Cauta mai departe vreun bis si se gandi la posibilitatea ca in curtea unchiului sa fie mai multi locatari. Stia insa bine ca Giurgiuveanu era proprietar si nu inchiria, si un chirias, de altminteri, ar fi stiut la cine sta. Mai mult muncit de ciudatenia acestei intamplari decat de problema petrecerii noptii in necunoscut, Felix mergea in nestire inspre strada Arionoaiei, cand, deodata, o imagine i se fixa in minte. Pe un carton mic, o fotografie-vizit in tonalitate cafenie spalacita infatisa un om cu capul aproape depilat, cu ochii foarte proeminenti si cu buze groase, cu numai cateva fire negre rare in loc de mustati. Aceasta fotografie, care se afla pe biroul tatalui sau, ii destepta in minte, nu stia de ce, ideea unui hot de copii mici. Insa era sigur ca fotografia reprezenta pe unchiul Costache. Omuletul de pe scara scartaitoare, mult mai batran, era aidoma moralmente cu unchiul din fotografie. Un fior necunoscut de experienta rea trecu prin sufletul candid al lui Felix: Sa nu vrea sa-l primeasca ,,unchiul"? Dar de ce? Desigur ca nu a lamurit bine.
Poate scrisoarea n-a sosit si nu se asteptau sa vina asa tarziu, noaptea. Totusi, spusese raspicat: ,,Eu sunt Felix!" Cu indoiala in suflet, insa hotarat, tanarul se intoarse inapoi si, dupa o scurta codire, intra din nou in curte si in anticamera si trase de blestematul clopotel, care rasuna pe sus ca un vas de sticla sfaramat pe podele. Dupa o asteptare chinuitoare, scara incepu sa scartaie greu, si batranul span aparu din nou cu ochii mirati.
-	Ce e? intreba el in soapta, ca si cand nu l-ar fi vazut pe baiat.
Glasul acestuia pieri de emotie, si inima-i zvacni cu violenta in piept. Incerca sa-si adune puterile, cand o voce cristalina se auzi de sus:
-	Dar, papa, e Felix!
Felix privi spre capatul scarii ca spre un cer deschis si vazu in apropierea lui Hermes cel vopsit cafeniu un cap prelung si tanar de fata, incarcat cu bucle, cazand pana pe umeri. Atunci batranul, ca si cand totul s-ar fi petrecut in modul cel mai firesc, fara nici o lamurire asupra atitudinii dinainte, clipind molatic din ochi, cu aceeasi duhoare de tutun si cu acelasi glas fara acustica, zise lui Felix Sima:
-	Ia-ti geamantanul si vino sus!
Urcara amandoi pe scara paraitoare si se gasira intr-un soi de antreu pe care tanarul nu avu ragaz sa-l examineze, ramanand totusi cu sentimentul ca mobilele erau toate acoperite cu niste camasi de materie fumurie. Fata, subtiratica, imbracata intr-o rochie foarte larga pe poale, dar stransa tare la mijloc si cu o mare colereta de dantela pe umeri, ii intinse cu franchete un brat gol si delicat. Felix ii stranse mana si avu o clipa impulsiunea de a i-o saruta, insa fata i-o trase cu mult inainte de a lua o deciziune si i-o trecu sub bratul stang.
-	Ce bine-mi pare, ce bine-mi pare, zise ea volubil, ca ai venit. Eu sunt Otilia.
Apoi, parandu-i-se ca tanarul nu reactioneaza destul de calduros, intreba, intorcand adanc fata spre el:
-	Oare nu-ti pare bine?
-	Ba da! raspunse sfios Felix, contrariat ca nu vine nimeni sa-i ia valiza din mana.
Condus de Otilia si urmat de batran, Felix intra intr-o odaie foarte inalta, incarcata de un fum des si intepator de tutun ca o coverta de vapor pe Marea Nordului. In mijlocul ei, la o masa rotunda prevazuta cu o mare lampa de petrol cu glob de sticla mata, se aflau, in fata unui joc de table, trei persoane care la deschiderea usii ridicara capul in felurite grade de curiozitate. Erau doua femei si un barbat. Batranul merse si ocupa scaunul ramas gol langa ceilalti, in vreme ce Otilia conduse pe Felix de- a dreptul la masa, prezentandu-l.
-	E Felix, zise ea oprindu-se in fata barbatului care tocmai aruncase zarurile.
Acesta ridica numaidecat capul si intinse repede mana. Era un om cam de vreo cincizeci de ani, oarecum voluminos, totusi evitand impresia de exces, carnos la fata si rumen ca un negustor, insa elegant prin finetea pielii si taietura englezeasca a mustatii carunte. Parul rar, dar bine ales intr-o carare care mergea din mijlocul fruntii pana la ceafa, lantul greu de aur cu breloc la vesta, hainele de stofa fina, parfumul discret in care intra si o nuanta de tabac, toate acestea reparau cu desavarsire, in apropiere, neajunsurile varstei si ale corpolentei.
-	Pascalopol, se recomanda el cu o ceremonie care trada cresterea lui aleasa, retinand ceva mai mult mana tanarului intr-a sa, spre a-l examina. Il privi fara excesiva cordialitate, chiar cu oarecare umbra de ironie indepartata, insa cu o politete grabnica, respectuoasa:
-	Va sa zica dumneata esti Felix de care ne-a vorbit atata domnisoara Otilia!
-	Este baiatul doctorului Sima de la Iasi, completa in soapta batranul, frecandu-si mainile, cu un ras prostesc.
-	Da, da, da! adauga Pascalopol, parand a cauta in memorie si, cu un zambet gratios, care ii descoperi o dantura bine reparata, abandona usor mana tanarului.
Otilia opri pe Felix in fata femeii mai mature. Era o doamna cam de aceeasi varsta cu Pascalopol, insa cu parul negru pieptanat bine intr-o coafura japoneza. Fata ii era galbicioasa, gura cu buzele subtiri, acre, nasul incovoiat si acut, obrajii brazdati de cateva cute mari, acuzand o slabire brusca. Ochii ii erau bulbucati, ca si aceia ai batranului, cu care semana putin, si avea de altfel aceeasi miscare moale a pleoapelor. Era imbracata cu bluza de matase neagra cu numeroase cerculete, stransa la gat cu o mare agrafa de os si sugrumata la mijloc cu un cordon de piele, in care se vedea, prinsa de un lantisor, urechea unui cesulet de aur. Doamna care juca table cu Pascalopol, in vreme ce ceilalti priveau, ridica o fata scrutatoare si examina din cap pana in picioare pe Felix, ridicandu-si in acelasi timp cu multa demnitate mana spre a-i fi sarutata.
-	Hm! spuse ea artagos si cu un glas ragusit, insa forte. Dar esti flacau in lege!
-	Intra la Universitate, Aglae, lamuri batranul, cu acelasi suparator glas stins, insotit de rasul fara rost.
-	Da?! se mira sumbru doamna si-si continua jocul cu Pascalopol.
-	E tanti Aglae, sora lui papa, explica Otilia lui Felix, vazandu-l cam nedumerit.
-	De unde sa ma cunoasca? intreba Aglae. Cand a murit ma-sa, era numai atat. De atunci nu l- am mai vazut. Tu ti-l amintesti, Aurico?
Rusinat de bruschetea expresiunii ,,ma-sa" si de familiaritatea cu care oameni aproape straini vorbeau de familia lui, Felix privi sfios la aceea pe care o chemau Aurica. Era o fata cam de treizeci de ani, cu ochii proeminenti ca si ai Aglaei, cu fata prelunga, sfarsind intr-o barbie ca un ac, cu tample mari incercuite de doua siruri de cozi impletite. Sedea cu coatele pe masa si cu capul intre palme, privind jocul celor doi. La apropierea lui Felix, ridica ochii fixand cu avida curiozitate pe tanar si intinzandu-i la buze o mana arcuita.
-	E verisoara Aurelia, comenta Otilia.
Lui Felix numele acestea ii erau vag cunoscute, dar nu-si amintea sa mai fi vazut vreodata persoanele. Il supara de altfel grozav ridicola valiza, pe care o trecuse in mana stanga, neavand ragazul s-o aseze undeva. Otilia, sfarsind prezentarea, parasi bratul lui Felix si se rezema de scaunul lui Pascalopol, intreband:
-	Cum merge?
-	Prost, domnisoara Otilia! zise acesta, intorcand un cap gales spre speteaza scaunului sau. Ramas singur, Felix cauta o scapare din aceasta ciudata situatie si se retrase spre fundul odaii,
unde, in semiobscuritate, se zarea o canapea de plus rosu. Vazandu-se uitat de toti, isi lasa in sfarsit valiza jos si se aseza. O tuse apropiata il facu sa tresara speriat. Abia atunci observa ca in apropierea sa, la o masuta, se mai afla un om. Un barbat in varsta, cu papuci verzi in picioare si cu o broboada pe umeri misca mainile asupra mesei, tintind atent. Avea mustati pleostite si un mic smoc de barba. Individul ridica asupra lui Felix niste ochi grozav de spalaciti si-i lasa apoi asupra masutei, fara sa scoata o vorba. Abia dupa ce se mai adapta obscuritatii, Felix constata cu surprindere ca domnul cu broboada broda cu lana de felurite colori o bucata de etamina intinsa pe un mic gherghef.
-	Proaste zaruri! bombani Aglae. Apoi, dupa o pauza: Dar, Costache, la cine o sa stea ,,baiatul"?
-	La noi! explica Otilia.
Sedea acum cu o coapsa pe marginea fotoliului batranului, jucandu-si ca o pendula piciorul, in vreme ce cu mana stanga imbratisase capul vadit multumit al aceluia.
-	Asa?! se mira Aglae. N-am stiut: faci azil de orfani.
-	Dar Felix are venitul lui, protesta Otilia, nu-i asa, papa?
-	A-a-are! bolborosi mos Costache, privind ca un protejat in ochii Otiliei, care ii scutura un fulg de pe haina.
-	Atuncea faceti pensiune, continua implacabil Aglae. O sa aiba Otilia cu cine se distra, ce zici, Pascalopol?
Pascalopol isi musca putin buza de sus, cam schimbat la fata, dar, lovind zarurile, raspunse conciliant:
-	Asa esti dumneata, cocoana Aglae, malitioasa.
Otilia sarise acum de pe scaunul lui mos Costache pe acela al lui Pascalopol, pendulandu-si si aici piciorul. Aceasta prezenta avu efecte tonice asupra jucatorului, fiindca incepu sa manevreze cu mai multa vigoare. Dupa cateva mutari repezi isi retrase mainile, notificand c-un ras sonor de om gras:
-	Inca o linie!
In vreme ce Aglae reintocmea jocul, Pascalopol contempla pe Otilia. Aceasta ii potrivea acul cu perla din cravata, ii scutura usor umerii, privindu-l cu o gratioasa maternitate, mereu atarnata pe marginea scaunului. Deodata, privind spre mainile albe si incarcate de inele ale lui Pascalopol, se entuziasma:
-	Vai, ce inel frumos! Nu l-am mai vazut.
Inelul in chestiune era petrecut pe degetul mic al mainii stangi, cam spre varful lui, desi degetul era destul de fin. S-ar fi parut ca bijuteria nu era pe masura proprietarului si era pusa acolo numai spre pastrare. Era un inel simplu, insa un foarte frumos safir incadrat intr-un numar de mici perle, ca un miez de floare intre corole, si apoi elegant strans in cateva foi de aur. Pascalopol il scoase cu o graba extraordinara si-l intinse Otiliei, rugand-o cu toata afectiunea teatrala pe care un om matur e in stare s-o puna in glas:
-	Te rog sa-l iei!
Otilia il aseza pe inelarul mainii drepte si, ridicandu-si bratul subtire in dreptul lampii, zise exaltata:
-	E superb!
Apoi trecu langa batran, sub ochii caruia il puse imbratisandu-i umarul cu mana stanga.
-	Nu e asa, papa?
Batranul il privi avid cu ochii lui bulbucati, si din buzele sale groase emise invitatia soptita:
-	Ia-l! Ti-l da tie.
Prin ochii Aglaei si ai Aurichii trecura fulgere scurte.
-	Nu ti-e rusine, Costache, lasati omului inelul. Poate e vreo amintire.
In loc de orice protest, Otilia intinse inelul lui Pascalopol. Acesta insa ii prinse mana.
-	Te rog sa-l iei. Pentru dumneata l-am si adus, dar am uitat. Mi-ai vorbit de safir ca de un port- bonheur al dumitale.
Zicand acestea, Pascalopol ii strecura inelul in deget si, tinandu-i bratul, i-l saruta in apropiere de
cot.
-	Asculta, Pascalopol, izbucni Aglae iritata, joci, sau nu joci? Vad ca te zbenguiesti cu fetele.
Simioane, striga ea, aruncand ochii spre fundul odaii, tu ce faci acolo? De ce nu te duci sa te culci?
Omul cu broboada si mic barbison, care broda si scruta din cand in cand pe Felix, scoase un scurt mormait.
Zarurile incepura din nou sa cada.
Parasit de toti, obosit, Felix examina mediul in care cazuse; Otilia il surprinsese de la inceput si n-ar fi putut spune ce sentiment nutrea fata de dansa, dar simtea ca are incredere in ea. Fata parea sa aiba optsprezece-nouasprezece ani. Fata maslinie, cu nasul mic si ochii foarte albastri, arata si mai copilaroasa intre multele bucle si gulerul de dantela, insa in trupul subtiratic, cu oase delicate de ogar, de un stil perfect, fara acea slabiciune supta si patrata a Aureliei, era o mare libertate de miscari, o stapanire desavarsita de femeie. Mos Costache o sorbea umilit din ochi si radea din toata fata lui spana cand fata il prindea in bratele ei lungi. Fata avea, era limpede, toata initiativa, si Costache era un simplu satelit al vointei ei. Insa Otilia nu facea nici un gest care sa para indraznet, nu scotea nici o vorba nechibzuita. Totusi, pe Felix, familiaritatea ei, oricat de copilareasca, cu Pascalopol il nemultumi. Lui Felix, aparitia Otiliei ii dadu un sentiment inedit, de mult presimtit. Nu avusese pana acum nici o intimitate cu vreo femeie. Mama-sa murise de mult, de cand el era in scoala primara, si nu avea atuncea destula complicatie sufleteasca spre a o cunoaste mai de aproape. Ea era o fire bolnavicioasa si iritabila si statea mai toata vremea intinsa pe o canapea intr-o odaie, citind cate o carte, strigand si poruncind slugilor prin usa intredeschisa. Cu multe saptamani inainte de a muri, ea disparuse de acasa, si Felix intelegea acum ca doctorul Sima, tata-sau, o internase in vreun sanatoriu. Doctorul manca la masa impreuna cu copilul, sumbru, fara sa scoata o vorba, mangaind numai la plecare baiatul pe par si intrebandu-l daca e bine si n-are nevoie de ceva. Intr-o seara, doctorul Sima, dupa o lipsa de o zi intreaga, in care slugile se purtara fata de Felix cu o ciudata stima compatimitoare, veni palid si obosit, imbracat in negru. Il chema grav pe Felix, ii cuprinse amandoua mainile intr-ale sale si-i vorbi astfel:
-	Felix, esti destul de mare si de cuminte ca sa-ti spun o imensa veste trista: mama ta n-are sa mai vie niciodata acasa, mama ta s-a prapadit.
Doctorul ingalbeni si mai tare la solemnitatea propriilor lui cuvinte si stranse puternic mainile copilului, spre a-i ocroti izbucnirea. Dar vestea era prea tare pentru experienta sufleteasca a lui Felix. El intelese doar atat, ca ceva foarte neobisnuit se petrece in casa, si lasa capul in jos. Doctorul continua:
-	Maine, cand te duci la scoala, spune domnului institutor ca n-ai sa mai vii. Vei merge intr-un pensionat.
Toata noaptea, Felix fu chinuit de o agitatie nemaiavuta, care-i sfarama somnul. Nu era nici durere propriu-zisa, nici frica, ci acel zbucium al necunoscutului pe care-l ai in noaptea dinaintea plecarii pentru totdeauna intr-o tara indepartata. A doua zi intra in clasa cu mana indoliata si se aseza in banca cu pelerina pe el, in asteptarea numai a institutorului.
-	A murit mama mea, explica el colegului de banca, intrigat.
-	A murit mama ta? se mira acela ca de un eveniment onorabil.
-	Da.
-	Lui Sima i-a murit mama lui! striga pitigaiat colegul catre clasa. Copiii se stransera in jurul lui Felix, privindu-l cu mare curiozitate.
-	Si acuma nu mai vii la scoala?
-	Nu.
Copiii erau prea mici, ca sa incerce vreun sentiment de compatimire. Ei erau doar izbiti de acest privilegiu al lui Felix de a nu mai veni la scoala. Cand intra institutorul, un om de treaba, stors la fata, care-si ridica mereu pantalonii prea lungi, copiii il lamurira neintrebati.
-	Domnule, lui Sima i-a murit mama lui!
Institutorul isi impreuna mainile sincer emotionat si se apropie de banca lui Felix, in vreme ce copiii, in loc sa se duca la locul lor, facusera cerc in jurul bancii eroului.
-	Ce spui?! Bietul baiat! Ce nenorocire! Si acum nu mai vii la noi?
-	Nu.
-	Imi pare foarte rau. Ce nenorocire!
Lui Sima, privirile acestea respectuoase ale tuturor ii alterara sentimentul de tristete, care sta nelamurit in adanc, si i-l prefacu intr-un soi de mandrie de a fi obiectul de atentie al lumii. Institutorul il mangaie.
-	Poate ca te asteapta tatal tau. Sa-i spui domnului doctor Sima ca regret foarte mult. Asa, draguta! Si institutorul intinse mana lui Felix si-l conduse cu atentie la usa, cum conduci un paralitic.
	Copiii urmarira pe Felix cu o admiratie nemaipomenita, fara umbra de durere. Felix insusi ii privi mut, atat de cuprins de noutatea situatiei lui, incat acest sentiment nu avea nici un nume.
Abia cu cativa ani mai tarziu, vazand pe alti colegi trecand pe drum cu mamele lor, Felix incepu sa mediteze asupra sentimentului care nu se nascuse, fiind intrerupt la o varsta nepasatoare. Cu fotografia mamei sale inainte, el incerca sa reconstruiasca un sentiment pierdut, interpretand vechi amintiri: din pacate, era prea tarziu. Fotografia ramanea a unei fiinte indepartate, pe care abia o cunoscuse.
La internat colegii nu vorbeau despre femei decat cu rasete indecente si cu mister, iar slugile, singurele fiinte de gen feminin pe care le intalnea pe aproape, aveau vorba muscatoare si luatoare in ras. Pentru intaia oara Felix era prins de brat cu atata familiaritate de o fata si pentru intaia oara, luand act de izbucnirea unei simtiri pana atunci latente, incerca si acul geloziei, vazand cum Otilia generalizeaza tratamentul.
Zarurile zornaiau pe masa intre cele patru capete stranse in jurul luminii de lampa. Jucatorii emiteau numai scurte exclamatii tehnice, mos Costache radea doar in favoarea castigatorului, iar Aurica privea nemiscata cu fata intre palme, aruncand cate o ochire si la Felix. In fata batranului se afla o chesea de tutun, din care acesta apuca mereu, facand tigari de mana, pe care le lipea scotand foarte tare limba afara si bulbucandu-si si mai rau ochii. Fabricatele le strangea apoi intr-o mare cutie de tabla. Pe masa se mai vedeau la o parte un morman de carti de joc, de unde se putea deduce ca tablele reprezentau doar o distractie trecatoare, de antrenament. Trecusera peste doua ore de incordare monotona de cand Felix fusese uitat acolo si nimeni nu se misca de la masa. Intr-un tarziu, Pascalopol lovi zarurile definitiv in semn de incheiere si se lasa, respirand tare, pe speteaza scaunului.
-	Cocoana Aglae, eu zic sa trecem la carti!
Aglae lua un pachet de carti, in vreme ce Costache se ridicase si cu grija minutioasa stransese jocul de table si-l pusese deoparte, le mesteca si le depuse in mijloc, in scopul de a fi taiate.
-	Cine joaca? intreba ea.
Aurelia facu un semn de participare cu capul. Aglae se facu ca scotoceste intr-o punga de satin, ca dibuie pe masa, si-n cele din urma spuse speriata:
-	Comedie! dar nu mai am nici un ban. Costache, n-ai tu cativa franci, sa nu mai ma duc pana acasa?
Costache se arata inspaimantat si se apara bolborosind:
-	N-n-n-n-am!
Pascalopol puse in evidenta un gros portmoneu de marochin rosu, din care lua patru piese maride argint de cate cinci lei.
-	Cocoana Aglae, imi pare rau!
Aglae paru a fi muncita de o scurta repulsie, apoi se dadu invinsa.
-	Bine, ne socotim noi la sfarsit.
In vreme ce Aglae impartea cartile celor patru jucatori (ea, Aurica, Costache si Pascalopol), Pascalopol scosese o tigare si o infipsese cu un capat intr-un tigaret de chihlimbar gros. Otilia trase un chibrit pe gratarul unei chibritelnite si ii aprinse tigara. Aglae vru si ea una, insa numai de la Pascalopol, care i-o oferi cu obisnuita graba; Costache se multumi cu un noduros fabricat propriu. Chiar si Otilia, rugata din ochi de Pascalopol, isi lua o tigare si trase din ea asezandu-se pe marginea scaunului musafirului. Centrul odaii se umplu din nou de fum proaspat, gros, care, trecand din lumina in umbra, semana cu norii repezi ai unei furtuni. Cei patru incepura sa joace, scotand scurte exclamatii, necunoscute lui Felix, care nu stia nici un joc. Situatia i se parea tanarului fara scapare. Daca ar fi fost un simplu invitat, ar fi dat buna seara si ar fi fugit. Dar era ,,acasa". Era obosit si pica de somn. Jucand tacuta si tragand cu prudenta cartile, Aurelia il ochea din cand in cand. Deodata zise:
-	Otilio, poate lui domnul Felix ii e foame! Otilia sari de pe scaunul lui Pascalopol.
-	Vai, cum l-am uitat! Ce zapacita sunt! Venind linga Felix, il intreba si ea:
-	Ti-e foame, nu-i asa?
Felix tagadui cu capul, dar Otilia, raspunzand singura la intrebare cu un ,,fireste ca ti-e foame!", se repezi ca vantul pe o usa. Se auzira izbituri de dulapuri, ciocnituri de farfurii si Otilia reaparu in curand cu o farfurie pe care se aflau doua prajituri de casa.
-	N-am decat asta acum, dar trebuie sa mananci.
Spre a se incredinta de supunerea tanarului, Otilia se aseza pe canapea foarte aproape de el si-i intinse cu mana, ca unui copil, una din prajituri. Felix o lua intimidat si incepu s-o manance incet, sub ochii Otiliei, care astepta. Intr-adevar, ii era foame. Otilia nu slabi vigilenta pana ce nu sfarsi prajitura, apoi i-o intinse si pe cealalta.
Cu bratul stang trecut repede pe dupa bratul drept, astepta si parea foarte multumita.
-	Cum te simti la noi? intreba ea drept incheiere.
In alte imprejurari, Felix ar fi intrebat-o daca ea n-avea obiceiul sa doarma noaptea, dar acum era atat de buimacit, incat zise numai:
-	Bine!
Satisfacuta de raspuns, Otilia il parasi si trecu din nou in spatele batranului, in cartile caruia privi imbratisandu-i gatul. Apoi trecu si in spatele lui Pascalopol.
-	Cine castiga?
-	Aglae, sopti Costache.
Intr-adevar, Aglae, care juca foarte serioasa, incepuse sa-si reduca datoria fata de Pascalopol. Ea privea din cand in cand si in cartile Aureliei, si cateodata tragea de la ea cate o carte si-o zvarlea jos.
-	Aurico, nu esti atenta deloc!
Cand Otilia supraveghea pe Felix, Pascalopol aruncase ochii spre ei. Acum il intreba, fara sa ridice ochii din carti:
-	Domnule Felix, am uitat sa te-ntreb, ce-ai de gand sa urmezi la Universitate?
-	As vrea sa urmez medicina.
-	Fireste, fiu de doctor, te-nteleg. Foarte frumos. Aglae paru foarte excitata de acest nevinovat
 
dialog.
-	Doctor, meserie nesigura, sa umbli dupa clienti!
-	Un doctor bun, muncitor castiga foarte bine azi, observa cu voce mangaietoare Pascalopol.
-	Nu-i 
asa? se interesa deodata Otilia
-	Pentru asta trebuie sa ai cap, nu gluma! adause rece Aglae, ca si cand era vadit ca asta lipsea lui Felix.
-	Nu ma-ndoiesc, zise Pascalopol, de inteligenta domnului Felix.
-	Medicina cere ani multi, urma Aglae, trantind cu ciuda o carte, cheltuiala, intretinere. Un orfan trebuie sa-si faca acolo repede o cariera, sa nu cada pe capul altuia.
Tonul cu care fu pronuntat cuvantul ,,orfan" si chiar cuvantul insusi pe care nu-l mai folosise nimeni, in legatura cu el, jignira profund pe Felix.
-	Vai, ce spui, tanti Aglae, dar Felix nu cade pe capul nimanui, reprosa Otilia. Aglae nu se dadu batuta.
-	Vreau sa spun ca e moda acum cu Universitatea. De ce sa mearga la Universitate? Are un venit, sa-si gaseasca o slujba acolo, si gata. Eu pe Titi il las sa-si sfarseasca liceul, si basta.
Pascalopol lua tigaretul de pe scrumiera, trase un fum si-l depuse la loc, spre a-si acoperi o preocupare. Un cocos se auzi cantand prin apropiere. Pascalopol scoase ceasul si zise:
-	Domnisoara Otilia, tanarului i-o fi somn. E tarziu. Otilia sari iute de pe scaun si, mergand la Felix, intreba:
-	Ti-e somn?
Ochii lui Felix si ora inaintata faceau intrebarea de prisos. Otilia il lua iarasi de brat, dupa ce tanarul apucase de jos valiza, si-l indrepta spre o usa. Inainte de a-i pasi pragul, Felix crezu de cuviinta sa zica ,,Buna seara". Pascalopol se grabi sa-i raspunda, intorcand capul. Aglae raspunse si ea, fara sa ridice ochii din carti. Aurelia il urmari numai cu privirea. Trecura printr-o odaie neluminata decat de luna, care parea a fi sufrageria, apoi intr-o salita din care o scara de lemn ducea la etaj. Se urcara pe ea si ajunsera intr-un coridor cu geamlac, in care Felix recunoscu geamlacul zarit de jos, din curte. O lampa de petrol de o forma mai ingrijita ardea intr-un cui. Otilia o lua si incepu sa deschida usile odailor care dadeau in coridor. Erau cel putin patru.
-	Doamne! zise ea, nu stiu unde sa te culc. Am uitat sa spun sa pregateasca o camera.
Felix avu impulsiunea, ca si cu prilejul prajiturii, sa declare ca nu avea nevoie de nimic, insa i se paru absurd, deoarece neaparat trebuia sa doarma undeva. De aceea tacu si lua parte prin asteptare la preocuparea Otiliei. Aceasta deschise o usa, intra singura inauntru, deretica ceva in pripa, fiindca se auzira lovituri de scaune izbite si de dulapuri inchise, apoi striga lui Felix sa intre.
-	Pana maine dormi aici, este odaia mea. Fii fara grija. E cam dezordine, dar o sa ma ierti, nu? Noapte buna. Maine vom sta de vorba mai mult.
Otilia spuse toate acestea repede, cu un ras gratios, dar cu siguranta in glas, mai dadu o ochire odaii si iesi, facand lui Felix un salut cu mana. Se auzira tropote pe scara, trantituri de usa, si apoi totul reintra in liniste. O lampa portativa cu abajur era aprinsa pe o masa rotunda, raspandind cercuri de umbre degradate prin casa si imprimand un rotocol alb in tavan. Felix privi in odaie. Incaperea era mai mult lunga decat lata si avea o fereastra care da in geamlac, acoperita cu o mare cortina de plus maron. Cateva fotolii scunde si mici de plus maron, un scrin de nuc de moda veche, dar masiv, un dulap de haine din acelasi lemn si foarte lat dadeau odaii un aer batranesc dar elegant. Lucirea peretilor atrase atentia lui Felix, care descoperi cu mirare ca odaia era tapetata cu o hartie dungata si cu mici flori de miozotis. In schimb, patul era nou si asa de scund, incat parea un divan. Doua suluri moi de catifea se sprijineau la capete pe speteze ornamentate cu impletituri de pai. In apropierea ferestrei se afla o masa de toaleta cu trei oglinzi mobile si cu multe sertare. In fata ei se vedea un scaun rotativ de pian. Sertarele de la toaleta si de la dulapul de haine erau trase afara in felurite grade, si-n ele se vedeau, ca niste intestine colorate, ghemuri de panglici, camasi de matase mototolite, batiste de broderie si tot soiul  
de nimicuri de fata. Cutii de pudra numeroase, unele desfundate, flacoane de apa de Colonia destupate erau aruncate in dezordine pe masa de toaleta, ca intr-o cabina de actrita, dovedind graba cu care Otilia le manuia. Rochii, palarii zaceau pe fotolii, pantofi pe sub masa, jurnale de moda frantuzesti mai peste tot, amestecate cu note muzicale pentru piano-forte.
Pe un fotoliu se gasea un morman de carti, cele mai multe nemtesti, dar si romane frantuzesti din colectia Calmann-Levy, ilustrata si cartonata. Deasupra se vedeau Mademoiselle de la Seigliere de Jules Sandeau, Indiana de G. Sand.
In camera mirosea patrunzator a pudra si parfumuri. Felix se lasa pe marginea patului, neindraznind inca sa profaneze cu somnul sau acest ascunzis feminin. Atunci vazu ca patul era el insusi plin de tot felul de nimicuri, de perne de catifea cu broderii aplicate, de papusi de stofa, de rochii si jupoane zvarlite in graba si ca nu se zarea nici umbra de plapuma ori de intocmire pentru dormit. Otilia uitase acest amanunt. Felix se intinse putin pe pat spre a-si odihni emotiile neintelese pe care le incercase de cateva ore. Un cocos se auzi foarte pe aproape batand din aripi si cantand. Lui Felix i se paru ca aerul din casa isi schimba in mod ciudat culoarea si ca lampa nu mai dadea atata lumina. In peretele opus usii, o mica oglinda facea o pata alburie. Felix se ridica si sufla in lampa, si atuncea isi dadu seama ca oglinda prin care se vedeau acum coame de copaci era o fereastra. In odaie era o lumina dulce crepusculara. Felix se intinse din nou pe pat, cu capul pe un morman de perne decorative, fara sa se dezbrace. Era hotarat sa nu se culce, ci numai sa se odihneasca, intimidat de acest interior care nu parea pregatit sa-l primeasca. Prin minte i se perindara toate intamplarile din cursul acestei seri ciudate, figura spana a batranului, scarile scartaitoare, chipurile din odaie. Apoi toate capetele incepura sa se apropie si sa se departeze de masa de joc ca intr-o hora, un clopot rasuna deasupra lor si cazu ca un fum gros la mijloc, iar doua brate subtiri il cuprinsera de gat, in vreme ce un glas soptit de fata intreba:
,,Te simti bine, la noi, nu-i asa?" Felix se lasa in voia bratelor si se cufunda cu ele in visuri.
A doua zi, Felix fu trezit din somn de grindina repede a unui pian care rasuna prin apropiere. Cineva trecea mainile cu jovialitate pe deasupra clapelor, cantand cu multa dexteritate un exercitiu complicat, care varia la infinit o tema. Felix isi aminti numaidecat de mainile lungi ale Otiliei si nu se mai indoi ca ea era cantareata. Sari infricosat din pat. Soarele era sus pe cer si patrundea in odaie din doua parti. Tanarul isi indrepta putin hainele, potrivi locul pe care dormise si avu intentia sa se spele. Dar in camera nu gasi nimic trebuitor. Scoase atunci din valiza putina apa de Colonia cu care-si dadu pe fata si pe par. Acum nu stia ce sa faca. Sa stea in odaie cum il indemna ascuns timiditatea, ar fi fost necuviincios; sa iasa, se temea sa nu nimereasca unde nu se cade, necunoscand casa. Arunca o clipa privirile pe fereastra cea mica si constata ca dadea intr-o curte vecina. De altfel, era o fereastra condamnata, care ar fi urmat sa fie astupata in cazul unei constructii alaturate, dar pe care, se vede, relatiile dintre vecini o ingaduiau. In curtea de alaturi, Felix vazu o casa fara etaj, cam veche, dar solida si larga. Ferestrele inalte aveau deasupra frontoane grecesti de tencuiala, si intrarea avea chipul unei tinde sprijinite pe doua coloane vopsite ca porfirul, ai carei pereti erau zugraviti pompeian. De-a lungul peretilor se insirau hardaie mari cu oleandri si de jur imprejurul ograzii erau straturi de flori prejmuite cu nuiele. Mai spre fund se vedea si un chiosc de lemn vopsit verde in care Felix zari pe batranul de peste noapte cu barbison si broboada, care broda mereu. Intelese acum ca tanti Aglae, cu Simion al ei si cu Aurica locuiau alaturi. Felix mai dadu cateva ocoluri odaii, ascultand exercitiile Otiliei, care le intona si vocal acum, cu un glas subtirel si tremurat. In sfarsit se hotari sa crape usa, fiindca auzise niste bocanituri pe alaturi. Abia scosese capul, si-i rasari inainte fata spana a lui mos Costache, care i se paru acum mai buzat si mai stacojiu la fata.
-	Ai dormit bine? intreba el, cu vecinica lui raguseala.
Parea foarte binevoitor si mai ales servil de politicos din cauza fizicului meschin si a continuei frecari a mainilor. 
- Vino sa-ti arat odaia dumitale.
Pe acelasi coridor, mos Costache calauzi pe Felix la o alta usa deschisa de perete.
-	E gata, Marina?
-	Gata, gata, raspunse artagos o femeie matahaloasa, batrana, imbracata rau, ca o servitoare.
Dumnealui este?
Mos Costache consimti din cap.
-	Uite aici, lua femeia in primire pe Felix. Asta-i patul, cum nici la mama dumneatale n-ai avut.
Intr-adevar, era un pat mare, cu tabliile de lemn de nuc sfarsite in doua suluri groase cu capete de bile. Marina il pipai cu mana, demonstrativ.
 
-	Sezi pe el, sa vezi! Uite, aici iti pui rufele, ici hainele, ghetele sa le pui aici, in cutie. Ai masa sa scrii pe ea cat poftesti.
Odaia era asemanatoare cu aceea a Otiliei, dar in locul tapetului era o zugraveala verzuie. Si aci o mica fereastra dadea in curtea vecina. Marina urma calauzirile ei, dand lamuriri dintre cele mai indecente. Cand Felix o privi mai bine in fata, vazu ca n-avea decat un ochi valid. Celalalt ii era atacat violent de albeata si era pe jumatate inchis de pleoapa.
-	Ce faci, se rasti deodata Marina la mos Costache, nu-mi dai bani de cheltuiala? Doar n-o sa te hranesc cu vant!
Mos Costache se balbai:
-	Nu-nu-nu mai ai bani?
-	Ca multi mi-ai dat, ii ranji batrana.
Aceasta familiaritate mira pe Felix, care totusi observa ca, cu tot halul in care se afla Marina, ea n-avea aerul sa fie o slujnica. Anumite trasaturi mai fine ii innobilau fizionomia. Mai tarziu el afla ca batrana era o ruda indepartata a lui mos Costache, pe care acesta, abuzand de imprejurarea ca femeia, celibatara, n-avea unde sa se duca si era si cam slaba de minte, o folosea ca servitoare. Batranul isi scarpina putin chelia, apoi trase la o parte pe Felix, intrebandu-l cu glas si mai stins ca de obicei:
-	A-a-ai bani?
Felix se rosi la fata si vari repede mana in buzunar. Avea vreo optzeci-o suta de lei, cat ii mai ramasese dupa cumpararea biletului de tren si care in fond ii fusesera dati de mos Costache, conform unui aranjament, prin secretariatul internatului, ca bani pentru mici cheltuieli. Scoase un portmoneu in care sedeau ticsite cateva monede de argint.
-	Numai cinci lei, zise Costache, ochind portmoneul. Felix ii intinse o piesa groasa si mare.
-	Da painea, sari Marina, care n-ai platit-o de doua saptamani! Mos Costache isi mai ciupi putin fruntea si repeta umil:
-	M-m-mai da-mi cinci lei. N-am acum la indemana, sunt cam stramtorat.
Felix ii intinse si a doua piesa. Intre timp pianul tacuse, dar emotia nu-i ingaduise tanarului sa auda trosniturile scarii apropiate. Cand intoarse capul, zari pe Otilia. Era cam palida si avea ochii ficsi si mustratori.
-	Papa, ce faci aici?
Batranul lasa ochii in jos, gudurandu-se.
-	Nimic. I-aratam odaia. Te las pe tine sa-i tii de urat.
Si, frecandu-si mainile, batranul o lua marunt pe scara in jos.
-	Ti-a cerut bani? intreba, suparata, Otilia pe Felix.
-	Nu! minti acesta.
-	Ba ti-a cerut! intari fata cu o intonatie care n-admite replica. Papa este un om bun, urma Otilia dupa oarecare trecere de timp, luand pe Felix de brat, insa are ciudateniile lui. Trebuie sa fii ingaduitor cu el. Vii sa-mi ajuti sa iau ceva din odaie?
Otilia intra in camera in care dormise Felix si incepu sa scotoceasca, tragand toate sertarele dulapului si ale toaletei si nemaiinchizand nici unul. Scoase o rochie de tul cu multe volane si o arunca pe bratul tanarului, manusi de piele si de ata lungi pana la coate, sticlute, gheme, o pernita de ace si alte nimicuri, dandu-le pe toate acestuia. Apoi ii facu semn sa o urmeze. Ajungand in capatul scarii, incepu sa coboare cu o repeziciune de pisica, abia urmata de Felix. Din salita de jos a scarii intrara intr-o odaie aproape goala, in care se afla un pian cu coada, cam vechi, cu capacul ridicat. Cele doua ferestre ale odaii erau deschise. Mormane de note muzicale, de reviste de moda erau aruncate pe jos in jurul negrului piano-forte. In fata instrumentului era un simplu scaun de lemn, ca de taverna, cu taietura in chip de inima. Otilia se repezi la el si, asezandu-se aproape calare, incepu sa alunge degetele subtiri asupra clapelor.
-	Asta o stii? intreba ea pe Felix.
Canta o compozitie foarte la moda pe atuncea, prin sentimentalitatea ei, Chanson russe, si Felix, care avea cunostinte muzicale, putand descifra cu usurinta la pian si la vioara, isi dadu seama ca indemanarea si finetea Otiliei depaseau cu mult banalitatea bucatii.
-	Ah, zise Otilia, lasandu-si o clipa mainile pe genunchi, ce sentimentala sunt!
Apoi, infigand din nou degetele in clape, incepu sa cante Rapsodia ungara de Liszt, indicand cu multa vigoare partile grave, dar cand intra in zona furtunoasa a compozitiei, tranti deodata capacul peste claviatura si sari in picioare.
-	Imi vine uneori sa alerg, spuse ea lui Felix, care sedea in picioare, putin cam incurcat de rochia si nimicurile carora le slujea de cuier, sa zbor. Felix, adauga ea confidential, vrei sa fugim? Hai sa fugim!
Si mai inainte ca tanarul sa se dezmeticeasca, deschise usa de perete si incepu sa alerge prin curte. Felix o urma cu pasi mari, in vreme ce Marina, din usa bucatariei, care se vedea jos la parter, manuind o lingura mare, striga nebagata-n seama de fata:
-	Haida! A-nceput nebunia!
Otilia o luase spre fundul curtii, care era foarte adanca si plina de pomi grosi si stufosi. Un mic grilaj, cazut pe alocuri, indica despartirea dintre curtea din fata si cea din dos. Nu era nicaieri nici un strat, iarba crestea in neregula. Un chiosc inalt de fier se vedea intre copaci. Otilia alergase intr-acolo si sedea acum pe banca circulara din interiorul chioscului, in jurul unei mese de tabla vopsita. Felix sosi in sfarsit si el si depuse lucrurile pe masa. Otilia isi ridicase sus picioarele subtiri si goale, varate de-a dreptul in pantofi, imbratisandu-le cu bratele, si-si scutura razand pletele, care-i cazuse pe ochi. Dupa ce Felix se aseza pe banca, Otilia desfacu o cutie lata din care scoase niste bastoane lungi de ciocolata. Intinse unul tanarului, dar cand acesta vru sa-l ia cu mana, ea-l trase inapoi, ducandu-i-l de-a dreptul la gura. Lua si ea un baston, pe care incepu sa-l rontaiasca, insirand in acelasi timp, pe masa, manusile de piele, pe care se pregatea sa le frece cu benzina.
-	Va sa zica, ai sa studiezi medicina? Domnul doctor Felix Sima! Suna foarte frumos. Vreau s- ajungi un doctor mare, dar mare. Insa, apropo, Felix, fiindca zici ca te faci doctor, imi bate inima grozav cateodata si-mi zvacnesc vinele. Crezi ca am ceva la inima?... Ia-mi pulsul!
Si Otilia ii intinse o mana. Felix ii lua masinal mana rece si subtire, in care nu bateau decat usor vasele sanguine, si apoi ii dadu drumul incet, fara nici un verdict.
-	Am uitat, zise razand Otilia, ca inca nu te-ai inscris. Am devenit ipohondra. Ce vrei? Cand te- ntalnesti mereu cu Titi si cu unchiul Simion!
-	Cine-i Titi? intreba Felix.
-	Nu stii? Titi e baiatul lui Simion, pe care l-ai vazut aseara brodand, si al tantei Aglae. Ai sa-l cunosti. Baiat bun, saracul, insa cam...
-	Cam?
-	In sfarsit, ai sa-l cunosti, evita Otilia caracterizarea, facandu-i semn cu ochii sa intinda mainile spre a depana o jurubita de ibrisin. Dar de tanti Aglae ce zici?
Felix lua o atitudine neutra. Otilia ofta exagerat, dand ochii peste cap ca o madona de Carlo Dolci.
-	Of, doamne! Tanti Aglae are doi copii la care tine ca la ochii din cap: Titi si domnisoara pe
care ai vazut-o aseara, Aurica. Sa nu cumva sa-i atingi cu ceva. Mai are o fata, care e maritata sau cam asa ceva. Am uitat sa te intreb: Iti place Aurica?
Felix facu un gest evaziv.
-	Sa te feresti de ea, ca umbla sa se marite si se-ndragosteste de cine-i iese-n cale.
Otilia sfarsise de depanat ibrisinul si acum repara degetele manusilor, fredonand o romanta italiana.
-	Cine era domnul gras de aseara? indrazni sa intrebe Felix. Fata ridica o privire indignata asupra-i.
-	Leonida Pascalopol gras? De ce e gras? Da, intr-adevar ca e cam gras, recunoscu ea ganditoare, am sa-i spun sa slabeasca.
-	Este tot un unchi? se hazarda Felix cu jumatate gura. Otilia izbucni intr-un ras cristalin.
-	Unchi? Ce bine ar fi! Nu e unchi, e un... prieten al lui papa. Fiindca fata tanarului se adumbrise putin, Otilia incepu sa-i dea explicatii volubile:
-	Nu stii ce om bun este Pascalopol si ce bogat e! Are o mosie imensa in Baragan si cai de calarie. Mi-a fagaduit ca-mi da unul. Ah, si cum as vrea sa am o trasura luxoasa, cu doi cai frumosi! Este foarte chic! Daca n-ar veni Pascalopol, ne-am plictisi grozav, fiindca papa e cam ursuz si nu-l prinzi pe- acasa. Tu nu te plictisesti niciodata? Eu, da! ofta Otilia. Cateodata imi vine sa tip, si atuncea ma razbun pe pian. Stii ca m-am inscris la Conservator, dar nu sunt inca bine hotarata. As fi vrut sa urmez mai degraba clasa de drama. Drama! Sa fiu actrita, sa am admiratori. Mi-au spus insa ca nu prea am glas sonor. Tu ce zici?
Otilia se ridica in picioare pe banca din chiosc si, intinzand mainile, declama cavernos: Voi sunteti urmasii Romei, niste rai si niste fameni.
De sus, zarise pe Marina in bucatarie.
-	Marino, tipa ea de departe, ai fier de calcat?
-	Este, este, confirma femeia, morocanos.
In curand, Otilia calca in fata lui Felix, pe care nu-l elibera deloc din captivitate, rochia de tul, fluierand acum fragmente de sansonete de Fragson. Terminand, isi potrivi rochia pe deasupra, ca un sort.
-	Cred c-o sa-mi stea bine! Vrei s-o incercam? Hai s-o incercam.
Si Otilia lua iarasi pe Felix de maini si-l tari in goana prin curte, si apoi, rapaind pe scara in sus, pana la odaia ei. Acolo, fara nici o jena, isi trase peste cap rochia usoara de casa, ramanand intr-un jupon prins de umeri cu doua panglici, si imbraca rochia alba de tul. Parea un fluture alb care misca usor din aripi. Ea facu cativa pasi de menuet, fluierand o melodie, apoi, tinandu-si cu mainile indepartate
 
capetele rochiei, facu o reverenta adanca in fata lui Felix. Uitandu-si de maruntisurile din chiosc, Otilia se lua cu vorba si, in curand, ea si Felix sedeau pe marele divan in fata unui vraf de fotografii, albume si alte nimicuri, scoase de fata de prin sertare si aruncate acolo. Cu picioarele incrucisate turceste, Otilia explica orice lucru:
-	Asta esti tu, cand erai mic! Si aici sunt eu!
Felix privi cu mirare fotografia. Doua doamne in rochii stranse la mijloc violent, cu sanii incorsetati, sedeau cu demnitate pe doua scaune rezemate pe un fundal, reprezentand nori rostogoliti. De fiecare latura, cate un barbat in picioare se rezema de un ciubuc al unui scaun, cu cate un picior pus in cruce peste celalalt, intr-o simetrie fotografica ridicola. Un barbat era ofiter, si in el Felix recunoscu pe tata-sau, celalalt cu redingota si pantaloni umflati, fara dunga, era mos Costache. Doamnele tineau cate o mana pe umerii a doi copii asezati in picioare intre un barbat si o femeie. Erau un baiat si o fetita, fiecare sprijinit pe cate un cerc mare. Felix ii privi nedumerit, neghicind bine identitatea lor.
-	Ia sa te vad daca esti perspicace! zise Otilia. Care sunt eu, si care esti tu?
Felix fu surprins sa nu se recunoasca in baiat, al carui par, de altfel, era dat peste urechi cu ajutorul unei panglici.
-	Asta esti tu, lamuri Otilia, aratand pe fata, si asta sunt eu, si puse degetul pe baiat.
Intr-adevar, fata cu parul lung, cam balai, si cu rochie cu platca, garnisita cu dantela, avea trasaturile lui, indeosebi nasul drept.
Bizara fantezie a parintilor, de care Felix isi reaminti vag.
Stia ca avusese parul lung, innodat in panglici, pana la vreo trei-patru ani, si ca purtase adesea
rochie.
-	Ce caraghios! rase Otilia si se pregatea sa faca cu un creion chimic mustati ipostazei sale din
fotografie.
-	De ce vrei s-o strici? ii reprosa Felix. E o amintire.
-	Ah! privi Otilia curios, si tu esti sentimental? Felix tacu.
-	Nu stii ca onoratii nostri parinti aveau intentia sa ne casatoreasca? Ca la chinezi, mi se pare! Cum Felix lasase capul in jos incurcat, Otilia il analiza foarte serios:
-	Tu n-ai nici o prietena, n-ai iubit niciodata? Aha, inteleg, interpreta ea tacerea, domnul e timid sau discret.
Otilia continua sa frunzareasca fotografiile, apoi recomanda calduros lui Felix fiecare din cartile sale, punandu-i-le generos pe brate, in sfarsit isi aduse aminte inspaimantata:
-	Vai, am uitat masina de calcat! Sa stii ca s-a racit, si am atata treaba!
Si lasand toate balta, se repezi furtunos pe scari in jos. Curand, din curte, se auzira fredonarile Otiliei.
Felix isi alese o carte, L'homme a l'oreille cassee de Ed. About, si cobori si el in gradina, asezandu-se pe o banca, unde incepu sa citeasca. Era placerea lui cea mare, pe care si-o satisfacea cum putea, imprumutand carti sau, cand avea bani, cumparand.
In odaia pe care si-o pastrase in casa de pe strada Lapusneanu, avea de pe acum o mica biblioteca. Citi astfel o buna bucata de vreme. Cand isi ridica capul din carte, Otilia disparuse cu lucrurile si cantecele ei. Marina se indrepta greoi spre casa, cu un vraf de farfurii. Soarele era sus pe cer, totusi inca vreo ora nimic nu se-ntampla si Felix continua lectura. Cu felul lui accelerat de a citi, inghitise trei sferturi din volum, cand poarta se deschise si aparu pe ea mos Costache, in haine albe de dril si cu o panama pe cap, zgarcita de vechime si multe spalari. Era foarte vesel, judecand dupa tuguierea groaselor buze, si tinea la subsuoara, cu mare grija, un pachetel invelit in jurnal.
Nu mult dupa aceea, Otilia striga tare din casa pe Felix, poftindu-l la masa. Sufrageria, vazuta ziua, era o incapere tot asa de inalta ca toate odaile de jos, parand din cauza inaltimii ingusta, desi in realitate era destul de larga. Mobila era greoaie, de nuc, cu ciubucuri fantastice si mari ca niste bombe, iar prin geamul bufetului se ghicea o dezordine generala. Mos Costache, Otilia si Felix se asezara la trei din laturile mesei si Marina incepu sa aduca la masa. Felix observa ca mancarurile erau prea abundente, parca destinate unui numar mai mare de persoane, sau gatite cu voluptate, dupa o indelunga foamete. Batranul manca cu mare lacomie, varand capul in farfurie, in vreme ce Otilia gusta cu indiferenta. Bucatele erau nu numai copioase, dar si numeroase, ceea ce nu mira deloc pe mos Costache, care manca din toate. Alaturi de tacamuri tinea sub atenta supraveghere pachetul invelit in jurnal.
-	Otilia, dadu afara in sfarsit secretul multumirii sale batranul, mi-a dat Pascalopol sa-i platesc chiria si, din greseala, mi-a dat cu o suta de franci mai mult.
Felix intelese vag ca mos Costache facea lui Pascalopol unele comisioane si se gandi si la oficiul de tutor al batranului. Cumula va sa zica cateva atributiuni de soiul acesta. Atunci isi dadu seama ca nu stia cu ce se ocupa propriu-zis batranul. Otilia devenise palida si scapase furculita din mana.
-	Dar, papa, nu i-ai dat inapoi?
-	Ha! facu mos Costache, mirat ca de o ipoteza absurda. Otilia arunca servetul si merse spre locul lui mos Costache, pe marginea scaunului caruia se aseza, inconjurand capul chel al batranului cu cele mai subtile mangaieri.
-	Papa draga, daca ma iubesti, trebuie sa-i inapoiezi banii! Cum ai putut face una ca asta?
Papa draga, scoate banii.
Si incepu sa vare degetele prin buzunarele de la vesta ale batranului, ale carui sprancene erau lasate in jos de o comica suparare, in vreme ce buzele radeau de gadilitura. In fine, Otilia descoperi in fundul unui buzunar cinci monede mici de aur, ce fura confiscate, spre ciuda lui mos Costache, care totusi nu obiecta nimic si se puse sa manance mai vartos. Masa se sfarsi intr-o indispozitie generala, si Felix gasi nimerit sa se strecoare tacut in odaia lui, unde se aseza sa termine lectura romanului lui Ed. About. Mai tarziu, cu o alta carte in mana, cobori in gradina si se aseza sa citeasca in chiosc. Curtea era pustie, toti intrasera in casa si chiar Marina nu se zarea, ceea ce da de banuit ca obisnuia sa doarma dupa-amiaza.
Pe la orele sase, o trasura cu doi cai albi, aceeasi din seara precedenta, se opri in fata portii, si din ea cobori Pascalopol, imbracat intr-un costum pepit, bine croit, cu ghetre albe, cu floare la butoniera si cu canotiera pe cap. Pascalopol deschise voios portita si usa gotica de la intrare, starnind schelalaitul prelung al clopotelului. Glasul Otiliei rasuna aproape numaidecat si se auzira totodata tropotele furtunoase pe scara. Pascalopol intrase inauntru, dar geamurile odailor din curte fiind deschise, se auzeau de afara franturi de convorbire. Otilia spunea lui Pascalopol sa astepte sa-si puna palaria. Putin dupa aceea, Otilia iesi pe usa, urmata de Pascalopol si de batran, care-si freca mainile foarte multumit. Otilia era imbracata cu rochia de tul. Pe cap avea o mare pleureuse tivita cu dantela, iar mainile ii erau pana la cot inmanusate. Avea si o umbrela, de asemeni cu garnitura de dantela. Ceea ce izbi pe Felix, care privea din chiosc, fu nu veselia volubila a Otiliei, cat satisfactia retinuta a lui Pascalopol, care nu se clasa deloc printre sentimentele paterne. Mos Costache iesi pana in poarta. Otilia facu un gest de adio cu mana, si trasura porni. Nu trecu mult si se strecura afara pe poarta si batranul cu panamaua lui. Felix ramase singur, oarecum surprins ca nimeni nu-i notifica plecarea sau nu-l intreaba ce are de gand sa faca, asa cum era obisnuit acasa. Neavand cui cere invoirea de a pleca si el, se crezu indatorat sa ramana in gradina si continua lectura. Mai spre seara, un factor postal, miscand cu mana o scrisoare, striga catre el: ,,Domnisoara Otilia Marculescu!" Felix se apropie cu nesiguranta.
-	Aici sta domnisoara Otilia Giurgiuveanu, zise el.
-	Eu am adus mereu aici la domnisoara Otilia Marculescu, riposta factorul, sigur pe experienta lui.
Tocmai atunci veni Marina, care smulse scrisoarea din mainile factorului, aruncand o privire piezisa lui Felix. Acesta se retrase confuz in chioscul lui, cu desavarsire dezorientat. De ce Otilia, caci nu putea fi decat ea, sa se cheme Marculescu, si nu Giurgiuveanu? Sa nu fie fata lui Costache i se parea o imposibilitate, si ipoteza aceasta aproape nu-i strabatea mintea. Otilia ii zicea lui mos Costache ,,papa" si era legata, cum aratau fotografiile, de toate momentele familiei, semanand de altfel cu raposata ei mama. Neobisnuit cu complicatiile familiale si aducandu-si aminte de primirea ciudata din seara trecuta, Felix avu o clipa spaima de a nu fi gresit cu adevarat adresa si de a nu se afla cumva la alte persoane. Dar aceasta explicatie senzationala, hranita de amintirea lecturilor lui de romane politiste, se spulbera repede in fata sentimentului realitatii. Pe mos Costache, pe Otilia, pe toti ceilalti ii recunostea foarte bine, se afla, nici vorba, in mijlocul familiei lui, putin schimbata in fizionomia ei din cauza departarii si a varstei. Felix descoperi si pe foile cartii, alaturi de nenumarati ,,Otilia", ,,Tili", cate un ,,Otilia Marculescu". Probabil, gandi el, Giurgiuveanu avea doua nume, sau si-l schimbase pe cel vechi (aceasta oscilatie era foarte obisnuita acum cateva decenii). Pe cand insa se plimba prin gradina, ochii ii cazura pe un fragment de carte postala, calcata in picioare, adusa de vant de prin gunoaie. Pe ea se citea limpede: ,,Const. Giurgiuvenu". Va sa zica, pe mos Costache tot Giurgiuveanu il chema. Varsta ii dadu lui Felix imboldul de a dezlega taina, insa deocamdata problema trebuia amanata, pe Marina neputand-o intreba fara a dovedi ca nu-si cunoaste nici macar rudele.
Abia pe la orele noua, trasura cu cai albi reaparu in fata portii. De asta data, in afara de Pascalopol si Otilia, pe bancheta din fata lor sedea ghemuit si mos Costache. Marina fu strigata sa ia un morman de pachete din trasura. Pascalopol, gasind ca e cald, propuse sa mearga cu totii in chiosc, spre care se si indrepta.
-	Aha, zise el afabil catre Felix, dumneata erai aici? Cum merge? Nu iesi nicaieri, nu te duci in oras?
-	Sa-l luam si pe el cu trasura! striga Otilia, care-si lepadase palaria si manusile.
-	Sa-l luam, fireste, de ce nu? consimti Pascalopol cu amabilitate, dar putin contrariat. Apoi adauga: Crezi ca dumnealui o sa-i faca placere sa-si piarda vremea cu oameni de varsta mea? Tinerii vor sa fie liberi.
Felix gasi primejdios sa ia o atitudine intr-un fel sau intr-altul, dar Otilia isi trecuse bratele subtiri in jurul gatului lui Pascalopol.
-	Vai, ce prostii spui, dumneata om in varsta! Lasa sa-l luam si pe el.
Prin inima lui Felix trecu un fior de neplacere nelamurita, insa Pascalopol se arata fericit si saruta printr-o aplecare a capului mana Otiliei de pe umarul sau drept. Marina arunca o fata de masa peste masa de tabla si in curand se vadi continutul pachetelor in care se aflau lucruri de mancare fine, felii de pateu, branzeturi fermentate, sticle de vin. Fu chemata, la cererea lui Pascalopol, si Aglae, care sosi pe o portita dindaratul casei, insotita de Aurica si de Simion, cu broboada pe el si cu ghergheful in mana. La lumina unei lampi atarnate de grinda chioscului, incepu o cina improvizata, la care fu invitat si Felix si la care se ilustrara prin lacomie mos Costache, Aglae si Simion. Otilia, ca de obicei, abia se atinse de mancare. In schimb, bau cu sorbituri incete din vinul turnat de Pascalopol. O astfel de colatiune la ora mesei, intr-o casa in care se gatise si in care gazda putea organiza o cina in regula, mira pe Felix.
Insa el incepuse sa se obisnuiasca cu ciudateniile locului.
Pe la orele zece, Pascalopol, Aglae, Aurica si Costache incepura sa joace carti. Jucau pe bani, si Aglae se imprumutase din nou, prin trucul ei, de la Pascalopol, totusi Felix avu impresiunea ca cel putin acesta din urma nu sedea acolo din patima jocului. Pascalopol era un om inteligent, prea stapan pe sine ca sa se lase, din vitiu, ciugulit de toti. Era evident ca el venea acolo pentru cineva, desigur pentru Otilia, si ca jocul de carti era numai un pretext. Felix avea acest sentiment, care nu si-l explica bine, ca legaturile lui de rudenie, oricat de indepartate, cu Otilia, si de veche intimitate ii dadeau dreptul sa cenzureze purtarile ei. Pascalopol nu-i era antipatic, dar vaditele lui atentii pentru Otilia i se pareau scandaloase. De la inceput ghicise in Otilia o prietena de varsta lui, un factor feminin care-i lipsise. Ca o fata de optsprezece ani arata atata interes pentru un om in varsta, asta i se parea ciudat. Mai curios era ca ceilalti nu erau scandalizati. Daca mos Costache parea de-a dreptul incantat si specula cu umilinta aceasta situatie, Aglae si Aurica nutreau in priviri invidia.
-	Va plimbati mereu, zise la un moment dat Aurica, cu glas moale, pe noi nu ne onorati niciodata...
-	Vai! se disculpa patetic Pascalopol, dar fara sa incurajeze vreo interpretare precisa.
-	Ei, ce vrei tu, Aurelio? interveni acra Aglae, dumnealui cauta temperament, indrazneala, cum au fetele de azi. Acum nu mai merge modestia fetelor crescute cumsecade. Stii tu sa pui picior peste picior si sa te spanzuri de gatul barbatilor?
Pascalopol facu un gest de repros cu ochii catre Aglae, Costache rasuci o tigare, udand-o cu limba, cu o expresie de absenta desavarsita, iar Otilia, care sta in spatele lui Pascalopol, se desprinse usor si se aseza langa batran.
-	Pascalopol, continua Aglae cu vocea ingrosata, dumitale ti-ar trebui o femeie blanda, nu prea tanara, care sa te stimeze, nu o zanatica...
Mosierul se incrunta, indispus, si cauta o scapare cu ochii inspre locul Otiliei, dar aceasta fugise. In curand se auzira din casa, pe fereastra deschisa, undele picurate ale pianului. Otilia canta Vals in do diez minor de Chopin cu foarte multa delicatete si cu o austeritate tehnica ce descoperea pe eleva de Conservator.
Pascalopol intoarse capul cu o mare satisfactie, avand aerul a primi un omagiu personal. Aurelia ramase indiferenta, de-o indiferenta facuta, Aglae insa dadu dovezi de impacienta, ca si cand o musca ar fi suparat-o. In sfarsit izbucni, trantind o carte:
-	Grozav e de agasant pianul asta! (Apoi strigand:) Otilio!
da-l incolo de pian, stii ca ma enerveaza! (Mai incet, catre ceilalti:) Ori stii sa canti, ori nu. Pianul cere talent... Didina canta bine!
Judecata era de o nedreptate scandaloasa si se vedea ca nu vine decat din rautate. Pascalopol incerca sa imblanzeasca situatia.
-	Cocoana Aglae, azi esti rau dispusa. Domnisoara Otilia canta minunat, e o artista. Aurica lasa capul in jos, strangandu-si buzele intre dinti.
-	Asa esti dumneata, galant, mai arunca Aglae o intepatura. Mai bine mi-ai spune ce sa fac cu Titi, ca sunt foarte suparata. L-a lasat corigent iar... il persecuta... fiindca el e timid, nu e indraznet ca altii... a fost si bolnav. Poate cunosti pe cineva, sa puna o vorba buna la toamna...
-	Punem, punem, cum sa nu, se oferi Pascalopol, intotdeauna indatoritor, dar eu zic ca pana atuncea sa-l prepare cineva, ca sa fim mai siguri.
Felix sedea pe o banca in apropierea chioscului, in bataia luminii, nehotarandu-se sa plece, cata vreme Otilia se afla prin preajma. Deodata auzi glasul fara densitate al Aurichii, voit persuasiv:
-	Putem sa rugam pe domnul Felix, mama, cred ca n-are sa ne refuze!...
-	Chiar ca s-ar putea, dac-ar vrea dumnealui.
Felix se invoi bucuros, si putin dupa aceea, cand i se paru mai priincios, dadu buna seara si se retrase. Cand ajunse in geamlacul de sus, care privea inspre gradina, vazu pe Otilia stand la o fereastra deschisa. Conversatia de jos si incidentul cu pianul o indispusese probabil, si acum se refugiase aici, fara sa iasa din raza lui Pascalopol. Zarind pe Felix, Otilia il chema in soapta.
-	Ce faci? Vino aici!
Cand Felix se rezema de canatul ferestrei, Otilia ii spuse tot incet:
-	Nu stii ce vipera este tanti Aglae asta! Uf!
Ca si cand ar fi banuit o inimicitie, Aglae, care-i zarise in treacat sub sclipirile lunii, zise tare de jos :
-	Otilio, sa-l aduci maine pe dumnealui la noi!
-	Da, tanti, raspunse cu o miere teatrala Otilia, facand o strambatura cu inteles lui Felix, are sa-i
  para foarte bine lui Titi!
Insa numaidecat adauga incet lui Felix:
-	Sa vezi ce prost e!
Pascalopol implora pe Otilia sa se coboare. Aglae, ca sa nu supere prea mult pe mosier, se asocie si ea, concilianta:
-	Dar vino jos, Otilio, ce stai acolo?!
Otilia facu un semn de adio lui Felix, care intra in odaia lui si se culca. Tarziu de tot, cand se trezi o clipa din somn, intunericul se subtia crepuscular si un cocos canta. Lui Felix i se paru ca aude trosnitura usii gotice de la intrare si, putin dupa aceea, rostogolirea rotilor unei trasuri.
In ziua urmatoare, Felix nu merse in casa Aglaei, fiindca Marina aduse stirea ca Simion e ,,rau". Otilia lamuri lui Felix intr-un chip foarte vag cum stau lucrurile, cu o discretiune care se dovedi mai tarziu felul ei propriu de a fi, afara de clipele de umoare sarcastica. Simion, omul asa de bland si parand chiar stupid, care broda, cu o broboada in spate, avea din cand in cand toane, considerate ca ,,pacatele lui", si atunci ,,dezgropa mortii". Facea scandal, si toata lumea din casa tacea. Simion fusese in tinerete alt om decat cel care se vedea, avusese o viata agitata, aventuri de dragoste, scandaluri.
-	In sfarsit, incheie Otilia scurta notita biografica, ai sa vezi tu mai tarziu!
Intr-o zi, cand nici Otilia, nici batranul nu erau acasa, Aurica rasari in fata lui Felix.
-	Vrei sa vii la noi? intreba ea pe Felix.
La lumina zilei, cu tot parul impletit in jurul capului, i se paru tanarului mai stridenta. Fata palida si supta ii era pudrata prea tare, si in toata faptura se recunostea o intentie de imprudenta cu atat mai stangace, cu cat fizicul ei era lipsit de orice atractie feminina. Felix consimti cu capul. Atuncea Aurica il conduse spre fundul gradinii, deschise o portita din stanga si pasira in curtea vecina, care era pana la un punct asemanatoare cu cea de dincoace, cu deosebirea ca tot pamantul era impartit in straturi de o exactitate si o supradecoratie suparatoare. Apoi intrara intr-o sala si de aci intr-o odaie, care trebuia sa fie un soi de salon, in care se afla o sofa larga cu prea multe perne si un numar de fotolii de rips verde, de stil vechi si neprecis, cu bratele de asemeni incarcate de perne. O curatenie si o ordine de sanatoriu inghetau totul, iar atmosfera era incarcata de un miros patrunzator de ulei. Provenienta mirosului era, precum vazu Felix, pe data ce se aseza pe un fotoliu la invitatia Aureliei, de la un numar incalculabil de tablouri in ulei, puse in rame grele bronzate, care acopereau aproape in intregime peretii anticamerei si ai salonului. Felix, care se astepta sa fie chemat spre a face cunostinta cu Titi cel corigent, vazu ca Aurica arata predispozitiuni de a-l trata ca pe un musafir al ei, propriu. Simtind parca o obiectie, Aurica se scuza:
-	Titi s-a dus cu mama in oras, sa-si cumpere vopsele. Trebuie sa soseasca in curand.
Urma o clipa de tacere, in care Felix cauta cu mintea un camp de convorbire. Insa Aurica avea unul dinainte.
-	Te simti bine la mos Costache?
Intrebarea era pusa intr-un chip asa de compatimitor, incat includea si un raspuns. Felix raspunse cu franchete:
-	Ma simt foarte bine.
Aurica nu inregistra aceasta declaratie si-si continua sentimentul ei, pregatit dinainte.
-	Dumitale, cum esti fara parinti, ti-ar trebui o familie asezata, in care sa te simti ca acasa.
Lui Felix, caruia orice aluzie la faptul ca era orfan ii era suparatoare ca o umilire nedreapta, i se paru curioasa insinuatia domnisoarei cu barbia ascutita.
-	La unchiul Costache sunt ca acasa, si domnisoara Otilia mi-este... ca o sora.
Aurica boti putin buzele si, dupa oarecare trecere de timp, spuse bland, lasand a se intelege numeroase laturi grave:
-	N-ar fi rea Otilia, daca n-ar fi falsa. Cel putin intrucat ma priveste. Felix, ranit mai mult decat s-ar fi asteptat, minti cu vioiciune:
-	Ma mir ca spuneti asta. Otilia are numai cuvinte bune despre dumneata.
Domnisoara zambi cu neincredere malitioasa si, lasand capul in jos, vorbi ca si cand ar fi fost silita de fapte sa se destainuie:
-	Vezi ca... se spun multe lucruri grozave despre purtarile Otiliei... E de vina mos Costache, care o razgaie. Asa sunt fetele fara capatai si fara parinti.
Sangele navali in obrajii tanarului. Indignarea se amesteca si cu temerea ca insinuatiile domnisoarei sa nu fie adevarate, dupa cate lucruri neobisnuite vazuse in cateva zile. Chipul Otiliei, care ii rasarea in minte, ii spunea insa ca barfeala era neintemeiata. Surprins totusi ca Aurica numea pe Otilia fata fara capatai si fara parinti, se pregatea sa cerceteze pe ascutita domnisoara, cand se auzira pasi gravi, si Simion aparu in pragul usii. Privea cu ochi care vor sa intre in vorba, dar nu deschidea gura. Aurica facu prezentarile:
-	Iti prezint pe tata.
-	Tulea! exploda deodata batranul si intinse o mana viguroasa. Fiindca Felix ramase consternat, neintelegand sonurile, Aurica explica:
-	Tata se cheama Tulea, Simion Tulea, nu stiai?
-	I-ai aratat pernele mele? intreba preocupat Simion.
-	Tata lucreaza de mult perne de etamina, ca sa-si omoare timpul, explica Aurica, face lucruri foarte frumoase. Tot ce vezi aici e facut de el. Tata si picteaza.
Aurica lua una cate una pernele si le puse sub ochii lui Felix, in vreme ce Simion le urmarea miscarile plin de o vizibila mandrie. Broderiile erau facute cu foarte multa indemanare, insa cam batatoare la ochi si de un desen banal. Felix fu purtat apoi prin fata tablourilor, care, precum i se spuse, erau opera lui Simion si a lui Titi. Simion avea numai cateva si incepu sa le arate cu degetul catre Felix, cautandu-i cu insistenta aprobarea pe fata.
-	Ce zici de asta, dar de asta?
Ii povesti imprejurarile in care le-a pictat pe fiecare si de unde-i venea ideea. Picturile lui Simion si ale lui Titi, mai cu seama ale acestuia din urma, erau de o dexteritate indiscutabila. Mana stia sa intinda bine culoarea, desenul era ingrijit, si in chiar diformitatile unor portrete se simtea vocatia unor maini de probabili artisti. Nu erau in nici un caz picturile stridente care se confectioneaza prin pensionatele de fete. Cu toate acestea, atat in forma, cat si in cantitatea picturilor se vadea un ridicol, la inceput inexplicabil. Gratie comentariilor lui Simion si unui examen mai atent, taina fu lamurita. Nici un tablou nu era original. Toate copiau carti postale ilustrate, clisee de prin carti de calitatea cea mai proasta uneori si mai puerila, si un ochi expert ar fi descoperit si cauza unor stranii efecte de stangacie. Desene in penita neagra erau tratate de cei doi artisti in ulei de doua tonuri, negru si alb, pastelul sau acuarela de asemenea erau imitate servil in culori grase. Ochiul pictorului avea o insusire innascuta de a combina armonios liniile si culorile, dar inteligenta lui nu putea sa discearna in nici un fel ratiunea structurii modelului si sa interpreteze din nou. Petele rumene din obrajii unei fetite zugravite, probabil in acuarela, devenisera, in ulei, prin neintelegerea procesului real de difuziune a luminii, niste lacuri de rubin fara nici o legatura cu restul, dar de o tesatura coloristica nu lipsita de gratie. Felix ocoli peretii celor doua odai cu bizarele colectiuni si se arata, din politete, foarte incantat, spre mandria tuturor. Intre timp isi facuse aparitia in anticamera un alt Simion, tanar si mai slab. O clipa facu miscarea, vazand un strain, de a se strecura indarat pe usa, dar Aurica merse dupa el si-l aduse inapoi, facand noi prezentari:
-	Iata-l si pe fratele meu Titi, cred c-o sa va imprieteniti. Titi Tulea parea si era intr-adevar mai in varsta decat Felix, cu cativa ani. O usoara mustata si barbia despicata in doua, in care cateva tuleie mai lungi schitau barbisonul lui Simion, ii dadeau un aer matur, care facea din uniforma scolara un adevarat vesmant militar. Era un tanar bland si cu infatisare modesta, care placu numaidecat lui Felix, gata sa puna la indoiala temeinicia judecatii Otiliei. Titi, foarte respectuos fata de Felix, cu toata deosebirea de varsta, ii arata culorile pe care le cumparase, ii destainui planurile de lucru, scotand un pachet de ilustrate englezesti si altele cu trandafiri si fructe, semnate Klein. Voia sa le trateze pe toate in ulei. Toate acestea erau spuse cu o pasiune ordonata, calma. Felix il intreba de ce nu picta dupa natura, dar Titi ramase nedumerit de aceasta propunere, al carei sens nu paru sa-l inteleaga, explicand ca nu-i place sa zugraveasca decat dupa modele. Felix ii vorbi de talentul lui si de interesul de a-i da o indrumare originala. Titi stranse din sprancene si reveni la detaliile lui. Vocabularul lui Felix il supara in chip vadit. Titi il intreba apoi cum a calatorit, unde a facut liceul si incepu sa-i povesteasca intamplari din scoala, sa-i faca portretul profesorilor intr-un stil naiv, dar comunicativ. Ii spuse fara inconjur ca a ramas repetent de cateva ori si corigent, punand totul pe socoteala absurditatii profesorilor si a programului. Felix il intreba asupra cartilor citite si, trait in atmosfera de la Iasi, mai informata, ii ceru opiniunea asupra unor scriitori moderni care colaborau la noua revista Viata romaneasca. Titi ramase cam indispus de aceste intrebari, marturisind ca nu are timp de citit si ca lectura ii da dureri de cap, ca totusi, daca i s- ar procura ,,o carte frumoasa", ar incerca s-o citeasca. Felix ii fagadui una. Aurica lamuri lui Titi scopul venirii lui Felix:
-	Titi, domnul Felix s-a oferit sa-ti ajute sa te prepari pentru corigenta.
Titi aproba supus din cap, fara sa arate nici o repulsie de a primi indrumari de la cineva mai tanar decat el, insa cand Felix se arata gata sa inceapa prepararea, il ruga sa amane pentru dupa-amiaza sedinta, acum nesimtindu-se bine dispus. Aurica privea cu mare afectiune pe acest vlajgan molatic si crezu de cuviinta sa dea lui Felix aceasta explicatie:
-	El e foarte debil, si mama nu vrea ca el sa se oboseasca prea mult. Destul isi bate capul cu pictura.
Simion aproba din cap.
-	Ei, striga Otilia din mijlocul sofalei, unde, sezand turceste, cosea ceva, cand Felix trecu prin fata usii deschise a odaii ei, spune-mi drept, cum m-a ponegrit Aurica? Am auzit ca te-a chemat in lipsa mea!
Felix se opri linga usa, incurcat.
-	Intra inauntru, vino aci langa mine.
Si Otilia isi stranse putin picioarele subtiri, ca si cand Felix ar fi trebuit sa se aseze alaturi in aceeasi pozitie.
-	Desigur ca ti-a spus ca sunt zapacita!
-	Mai rau! marturisi Felix.
Otilia ridica ochii putin cam palida si puse o mana pe bratul tanarului.
-	Si tu, Felix, crezi?
-	Nu! raspunse acesta dupa un scurt examen de constiinta.
-	Dar ce ti-a spus? Desigur, prostii despre Pascalopol! Felix tacu putin, apoi, hotarandu-se, intreba:
-	As vrea sa stiu, pentru ce iti vin scrisori pe numele Otilia Marculescu? Eu te-am numit totdeauna Giurgiuveanu!
Otilia examina serioasa pe Felix.
-	Va sa zica, asta era! Ti-a spus ca sunt o straina!
-	Tu, o straina! Nu inteleg. Insa m-a suparat ca ti-a zis fata fara capatai si fara parinti. Dar tu ai parinti...
Otilia impunse cu acul lucrul, oarecum agasata.
-	Ei, da, tanti Aglae si cu Aurica nu pot sa ma sufere fiindca le e teama ca au sa piarda mostenirea... Aurica isi inchipuie ca o sa se marite spunand ca are un unchi bogat... O pocita... Papa, vezi tu, nu mi-e tata bun... Mama a mai fost casatorita inainte, si cand a luat pe papa, eu eram de cativa ani... Priveste!
Uite pe mama si pe tatal meu adevarat. (Si Otilia intinse lui Felix o fotografie putin rupta, in care o Otilie din alte vremuri, insa cu privirile blande, in rochie cu panier si cu un mare zuluf cazut peste umar tinea de brat un barbat gras, si el cu ochii Otiliei.) Dar papa ma iubeste, si apoi... e indatorat sa aiba grija de mine, fiindca mama i-a dat o multime de bani, fara nici un act, pe care papa i-a varat in afacerile lui... Daca nu murea pe neasteptate mama, ar fi fost altfel... Papa voia sa ma adopteze... Si acum ar voi, insa nu-l lasa tanti Aglae... In sfarsit, mizerii care cred ca-ti sunt indiferente.
Si Otilia ofta, dand un final umoristic gestului.
-	Nu-mi sunt indiferente, spuse Felix incet.
Marturisirea Otiliei explica acum misterul numelui, dar aducea un element neplacut. Mos Costache nu era asadar tatal fetei. Familiaritatea Otiliei cu el, satisfactia lui nu faceau parte din sentimentele nesuspectabile. Felix uri si pe Pascalopol si, desi stima lui pentru Otilia crestea pe masura convietuirii lui cu ea in aceeasi casa, vorbele Aurichii ii rasunau in urechi: ,,se spun multe lucruri grozave..." - Felix, incerca Otilia sa deplaseze convorbirea, ce-ai facut cu Titi?
-	L-am vazut numai, si a ramas sa incepem dupa-amiaza. Mi s-a parut un baiat de treaba, desi
cam moale.
-	N-am zis altfel, confirma Otilia.
-	I-am fagaduit sa-i dau o carte de citit. Acum n-am nici una la mine. Imi dai voie sa aleg de la tine? Ma tem numai ca pe ale tale le cunoaste.
Otilia rase neincrezatoare.
-	Ti-a spus Titi ca vrea sa citeasca? Ma mir! Poti sa iei cate poftesti, te asigur ca n-a citit nici una, si sa-mi spui si mie efectele pedagogiei tale!
Dupa-amiaza, Felix alese o editie ilustrata din La chartreuse de Parme si merse la Titi. Acesta il astepta in gradina. De acolo intrara in casa, insa, cand treceau prin sala, Titi facu semn lui Felix sa mearga mai incet, fiindca Simion dormea (cu camasa, ca peste noapte, afla mai tarziu Felix). Ajunsi in odaie, Titi trase cutia lata a unei mari mese, in care Felix zari carti, creioane, pachete de ilustrate, puse intr-o ordine militara. Toate cartile si caietele erau invelite cu o grija meticuloasa si semnate caligrafic pe un portativ tras usor cu creionul. Vazand admiratia lui Felix, Titi se crezu dator sa-i arate si alte dovezi de industrie. Avea albume in care copia cu o caligrafie armonioasa fel de fel de poezii cu initiale figurate si colorate. Legatura si cartonarea albumelor erau opera lui. In loc sa-si cumpere hartie de muzica, inventase un pieptene cu cinci picioare de creion cu care linia hartia velina simpla. Isi facuse o cutie pentru pastrat desenele din carton lipit cu ingrijire cu o hartie cafenie si apoi ornamentat in penita cu fluturari gotice. Manualul de limba latina il imitase pe de-a intregul, fabricand legatura, cartonajul, reproducand desenele si scriind caligrafic textul.
La intrebarea lui Felix daca facea asta ca sa economiseasca banii pentru cumpararea cartilor, Titi spuse ca nu, dar ,,ca-i placea" asa. Avea si o vioara, pe care i-o cumparase tanti Aglae, dar nu putea sa cante decat cateva linii de exercitiu elementar. Mai mult decat muzica propriu-zisa il pasionase colectarea materialului. Isi facuse un album de muzica, in care copiase tot ce-i picase in mana: arii populare, romante italiene, fragmente de opera pentru partea cantaretului solist, cantece populare nemtesti.
-	Cand ai ceva frumos, zise Titi lui Felix, te rog sa-mi dai sa copiez.
-	Am putea sa facem impreuna duete, cand imi voi aduce vioara de la Iasi si notele, am caietele lui Mazas, propuse Felix.
-	Nu acum, refuza hotarat Titi, acum ma exercitez cantand lucruri usoare si dupa ureche. Mai tarziu, peste cativa ani! (Avea douazeci si doi de ani.) Felix avu in gand o clipa intentia de a-i demonstra ca metoda e gresita, dar se stapani spre a nu parea pedant.
Intrebandu-l in ce putea sa-i fie de folos, Titi ceru sa i se arate la limba latina. Voia numai traducerea, si anume, sa i se spuna cuvant cu cuvant in romaneste, pentru a-l scrie deasupra textului. Orice sugerare a unei alte metode fu respinsa, si Felix trebui sa-i dicteze, privind cartea pe deasupra umarului lui, in vreme ce el scria atent traducerea, facand sa i se repete cate o vorba. Dupa o jumatate de ora, Titi declara ca s-a plictisit si ca-l doare capul si nici macar nu arata dorinta de a urma numaidecat a doua zi, spunand pur si simplu:
-	Sa lasam pe alta data.
Felix se ridica sa plece, si atunci isi aduse aminte de romanul lui Stendhal, pe care-l lasase in coltul mesei. I-l intinse lui Titi, intrebandu-l daca l-a citit. Acesta nega cu capul, luand cartea ca pe un album de pret si rasfoind-o atent cu degetele usor apropiate de muchia filelor. Privea mai cu seama desenele.
Trecura cateva zile in care Felix se sfii sa se duca la Aglae nechemat. In acest timp iesise de cateva ori in oras, luase unele informatii cu privire la universitate si colindase anticariile asezate pe cheiul Dambovitei. La inceput, ceruse voie lui mos Costache sa iasa, obisnuit cu normele internatului, insa batranul, surprins de aceasta cerere, ii spuse ca poate sa lipseasca si ziua, si noaptea... chiar si noaptea. La aceasta expresie, clipi din ochi cu o complicitate pe care Felix n-o pricepu tocmai bine. Intr- o zi, Aglae, la o sedinta de joc de carti, apela din nou la el:
-	Tinere, vad ca nu mai vii pe la noi sa-l ajuti pe Titi al meu. Poti sa vii neinvitat, Titi e putin cam lasator, trebuie indemnat.
Felix vizita dar din nou pe Titi, care il primi cu bonomia lui placida si-l intreba, ca sa nu tradeze de la inceput scopul didactic al vizitei, daca a citit La chartreuse de Parme. Atunci Titi scoase din cutie cartea, pe care Felix n-o recunoscu la inceput, fiindca era imbracata, cu ingrijire, in hartie albastra. O multime de zaloage chibzuite de hartie aratau locuri de interes. Taina lor se lamuri repede.
-	Mi-au placut mult desenele si am copiat cateva!
Si Titi scoase de la sfarsitul volumului un pachet de hartii patrate, pe care desenase cu acuarela vreo douazeci de ilustratii.
-	Dar romanul te-a interesat, nu-i asa?
-	N-am avut vreme sa-l citesc, spuse calm Titi, inapoindu-i definitiv cartea, alta data poate ti-o
cer!
Felix isi aminti vorbele ironice ale Otiliei si incepu sa se incredinteze ca ele porneau nu din
rautate, ci dintr-o lunga experienta. Fiindca Titi povestea tot soiul de maruntisuri din viata zilnica sau cea scolara, fara sa acuze vreo intentie la studiu, Felix ii marturisi ca era insarcinat de Aglae sa-i dea concursul. Titi admise doar sa i se mai dicteze traducerea unei scurte bucati. Colaborarea nu dura insa mult, si Titi, devenind deodata palid, se ridica in picioare, cu mana dreapta in sus si capul plecat pe spate, si zise speriat:
-	Imi curge sange din nas!
Intr-adevar, un fir de arnici rosu se prelingea pe santul adanc al buzei de sus. Cum hemoragia nu se oprea si Titi facuse o figura de teroare, Felix deschise usa si iesi in sala. Atrasa de zgomot, Aglae veni si, informata de Felix, irupse zgomotoasa in odaie.
-	Iar ai hemoragie, draguta, se vaita ea, sa-ti dau vata. Scotocind prin casa, veni cu un tampon mare de vata, pe care il vari in nara lui Titi, punandu-i in acelasi timp o mana pe frunte.
-	Asta este numai din pricina oboselii, bombani ea. Mai da-o in plata domnului de carte, ca n- am sa te fac filozof. Cine citeste prea mult, se scranteste.
Aceste cuvinte fura spuse cu o umoare acra, ce parea intentionata si care jigni pe Felix, fiindca Aglae avea aerul sa invinovateasca pe Felix de surmenarea lui Titi, desi ea insasi il chemase. Din acea zi, Felix inceta iarasi de a se mai duce pe la Titi, pana ce intr-o zi Aglae il imbie din nou:
-	Domnule Felix, mai ocupa-te putin de Titi al meu, am vazut ca ai rabdare.
Felix mergea acum foarte des pe la Titi, cu care se familiarizase, dar nu-l indemna la lucru decat cand acesta insusi il solicita, ceea ce se petrecea foarte rar. Titi era un tanar foarte de treaba, dar de un caracter bizar. Ii placea sa povesteasca lui Felix tot ce i se intamplase peste zi, tot ce zarise pe strada, subiectul desenelor pe care le vazuse. Daca venea din oras, Aglae il intreba ce observase pe Calea Victoriei, si Titi, docil, nara fata de toti ceea ce vazuse. Cand insa Felix incerca sa discute cu el vreo problema, Titi se arata rezistent si incruntat, iar Aglae, daca era de fata, privea pe Felix cu dusmanie, ca pe un atentator la creierul fiului ei. Tot ce spunea Titi era sorbit de Aglae si Aurica si aprobat muteste de Simion.
-	Titi, propunea Aglae, ia povesteste-ne tu cum ati copiat la istorie.
Atunci tanarul de douazeci si doi de ani incepea sa depene istoria naivitatii profesorului de istorie, pe care-l descria cu destul umor, inselat de un grup de scolari isteti, care, stiindu-i ticurile, facusera de acasa atatea teze cate subiecte li se puteau da cu probabilitate. Aglae radea cu mult haz si privea matern pe Titi. Felix chema adesea la plimbare in oras pe Titi, si intaia oara acesta urma cu docilitate itinerariul tovarasului. A doua oara insa refuza cu incapatanare sa treaca prin anumite locuri, preferand, de pilda, sa stea impietrit o ora intreaga pe marginea lacului din Cismigiu spre a asculta banalul repertoriu pe care-l canta muzica militara. Intors acasa, raporta familiei tot ce vazuse in decursul plimbarii si comunica lista pieselor cantate, reproducandu-le vocal, cand nu le stia titlul. Cauta apoi cu orice chip sa-si procure ,,notele", spre a le copia in albumul sau. Erau insa zile in care Titi refuza cu indaratnicie orice propunere de deplasare, sub cuvant ca-i este urat. Atuncea sedea pe o banca, ascutind cu atentie creioanele colorate, tacand cu desavarsire. Aceste crize de apatie erau aprobate de Aglae ca dovezi de cumintenie, si cand Felix invita pe Titi la plimbare si acesta refuza sub cuvant ca-i este urat, Aglae sarea:
-	Unde sa se duca baiatul, sa bata ulitele ca toti pierde-vara? Sa stea acasa!
Titi mai avea si alta ciudatenie. Uneori, plictisit deodata de convorbire sau de prezenta oamenilor, spunea:
-	Ma duc sa ma legan!
Atunci se aseza cu spatele pe muchia unei mese sau a unei sobe si, cu mainile impreunate in modul catolic, se legana neincetat de la dreapta la stanga si invers. Alteori se aseza intins pe spate si, cu mainile la fel impreunate, pe canapea sau pe pat, se clatina intr-o parte si-ntr-alta. Insatisfactie in copilaria joasa, sau amintire prea profunda a acestei copilarii? Felix nu-si putea explica. Pentru Aglae si ceilalti, purtarea lui Titi parea foarte fireasca, si insasi Aglae isi indemna fiul, cateodata:
-	Daca te-ai plictisit, du-te si te leagana!
Intr-alta zi, Felix gasi pe Titi asezat pe o banca, cu o mana in dreptul inimii si aplecat cu bustul peste pantece, ca si cand ar fi fost chinuit de o mare durere launtrica. Fata ii era tanguitoare, iar Aglae si Aurica sedeau ingrijorate in juru-i, imbarbatandu-l:
-	Dar n-ai nimic, omul lui Dumnezeu, de unde ti-a mai venit si asta?
-	Asa spui dumneata, se caina Titi, dar eu stiu ca sufar de inima. Uite, ma doare aici.
-	Unde te doare? Fleacuri! facea Aglae, experta, punand mana pe locul aratat de Titi.
-	Si tata sufera de inima. Familia noastra toata a suferit.
-	Asta ti-a varat in cap prostiile, arata Aglae cu dispret catre Simion. El, bolnav de inima!
Mananca toata ziua ca un trantor. Poate ai citit mult - arza-l-ar focul de citit - si ti s-a pus un junghi.
Amandoua femeile frictionara pe posacul tanar cu alcool camforat pe la tample si pe piept, si hipocondriacul incepu sa se lase convins. Titi redeveni din nou comunicativ si asiduu la industriile lui. Totusi, intr-alta zi declara la toti, dezolat si cu un zambet amar in coltul gurii - efect al unei lecturi intamplatoare de carti de chiromantie -, ca el n-avea sa traiasca mult, fiindca linia vietii ii era scurta si n-avea decat un inel in jurul pulsului. A fost de trebuinta ca Aglae si Aurica sa-i arate ca si ele aveau liniile in chestiune foarte rau conformate si ca totusi traiau. Increderea lui Titi in chiromantie fu zdruncinata si buna dispozitie reveni.
Daca Titi era afabil, dar retinut, Aurica, dimpotriva, arata fata de Felix din ce in ce mai multa familiaritate. In fiece zi dupa orele cinci, Aurica se imbraca pretentios in bluze albe si foi negre, minutios plisate, si se pudra pe fata in chip batator la ochi, carminandu-si prea tare pometii slabi ai obrajilor, ceea ce in acea epoca se socotea inca scandalos. Mergea pe Calea Victoriei strabatand mereu cu repeziciune si cu repetitie acelasi itinerariu, care cuprindea circular amandoua trotuarele. Ea spera in acest chip o aventura, care insa intarzia sa se intample. O singura data, un elev de scoala militara, indus in eroare de tinuta ei, se lua dupa ea si o urmari pana acasa. Aurica navali in curte in culmea agitatiei si spuse Aglaei:
-	Maman, maman, vine un ofiter.
Ofiterul insa, intimidat de tinuta onesta a casei si de lipsa de atractii sigure, dupa cateva plimbari prin fata imobilului, disparu. In acea seara, Aurica nu veni la masa si se inchise in odaia ei. Aurica avea despre barbati o conceptie mistica, in care si impertinentele deveneau calitati. Simpla prezenta a unui barbat, mai cu seama tanar si necasatorit, o emotiona.
-	Maman, vine Pascalopol!... Maman, trece Filipescu!
A fi acostata de un individ mai bine imbracat pe drum nu i se parea necuviincios. Nu raspundea, fireste, dar iutea pasii, cu o mare surpriza pe fata, in asteptarea unei asiduitati mai flagrante. Aurica vorbea despre casatorie cu un interes tehnic, ca si cand ar fi fost unicul scop serios in viata. O casatorie, oricat de banala, i se parea pentru o fata ,,un noroc". Se informa despre toate nuntile cunoscutilor, mergea la toate, macar in tinda bisericii, cerceta pe eroina inainte si dupa eveniment si arata in fata barbatului respectivei recente mirese o stima pierduta. Colectiona beteala de la nunti si consulta carturaresele cu frenezie.
-	Inchipuie-ti, maman, ce noroc, a luat-o fara nici o zestre, spunea cateodata ea despre vreo prietena.
-	Lasa, ca-ti ajuta Dumnezeu si tie, o consola Aglae, ca tu ai tot ce-ti trebuie, numai fii si tu mai infipta, fiindca azi iti iau inainte zapacite de-astea tinere!
Si Aglae arata cu capul, dusmanos, spre curtea Otiliei. Odata, trecand pe Calea Victoriei, Aurica se intalni cu Felix si-l invita numaidecat sa o intovaraseasca in circuitul ei. Ba chiar il ruga, la un moment dat, sa-i dea bratul, fiindca nu se cadea, spunea ea, sa zica lumea ca merge cu un barbat strain. Felix cerceta acum strada cu multa circumspectie, ca sa n-o mai intalneasca, insa intr-alta zi fu iarasi prins si trebui sa ocoleasca de cateva ori Calea Victoriei, agatat de bratul Aurichii, ca un caine de un lant scurt. O trasura luxoasa trecu pe langa ei, si o mana le facu un mic semn.
Abia dupa ce trasura era departe, Felix isi dadu seama ca era Otilia, impreuna cu Pascalopol.
Aurica spuse cu glas invidios:
-	Ai vazut? Pascalopol o plimba in fiecare zi si-i da fel de fel de cadouri. Ce noroc! Ce-o fi vazand Pascalopol la Otilia?
Felix ramase incruntat, mai mult de informatiile asupra raporturilor dintre cei doi. Aurica intelese altfel.
-	Oare crezi ca Otilia poate sa placa cuiva? Felix se dezmetici.
-	Mi se pare ca esti nedreapta, domnisoara. Otilia e foarte frumoasa, si apoi e culta, talentata.
-	Crezi? se indoi Aurica.
-	Si apoi, de ce banuiesti numaidecat, pipai Felix situatia, ca intre domnul Pascalopol si Otilia ar fi vreo legatura? Domnul Pascalopol e singur, fara copii...
Aurica rase malitioasa.
-	Cum se cunoaste ca n-ai experienta! Otilia e sireata, cauta numai barbati in varsta, bogati.
Numai de-ar lua-o in casatorie... Insa nu cred sa fie Pascalopol asa lipsit de gust. Dumneata ce zici?
Felix arata prin tacere ca nu are nici o opinie in privinta asta. Vazand ca Felix o evita pe strada, nemaitrecand pe Calea Victoriei sau neiesind decat cand se incredinta ca nu a parasit casa, Aurica incepu sa invite pe Felix la ea, chemandu-l personal, sub felurite pretexte, chiar sub ochii celorlalti. Aglae nu se arata potrivnica acestor manevre, ba chiar le ajuta prin priviri galese fata de Felix sau prin disparitia la vremea oportuna.
Incepuse a nu-l mai primi in salonul cu picturi, ci, sub pretextul de a-i arata ceva special, il chema in odaia ei de dormit si-l punea sa stea in apropiere de ea. Aurichii ii intra in cap, de la o vreme, ca Felix era lipsit in casa lui mos Costache de placerile gastronomice ale unei bune gospodarii.
-	Eu ma intreb cum poti sa stai, se induiosa Aurica, Otilia nu stie nimic, iar Marina e o lenesa.
Aurica intreba odata pe Felix daca ii place placinta cu cirese. Nebanuind nimic sub aceasta intrebare banala, tanarul raspunse afirmativ. A doua zi era tras cu mister in odaia Aurichii, unde pe o masuta se afla o tipsie incarcata cu prajituri. Aurica sili pe Felix sa manance, fiind sigura ca-i face placere. Dupa placinta urma in alta zi dulceata de coacaze. Felix incepuse sa auda cu groaza glasul molatic al Aurichii, si odata fugi pe poarta repede in oras, cand simti ca se iveste Aurica prin fund. Ca sa nu-si greseasca tinta, aceasta incepu sa vina chiar in timpul mesei si sa-l traga cu insistenta pe la sfarsitul ei. Cand, intr-o astfel de manevra, Felix facu o incercare de rezistenta, agatandu-se cu privirile de Otilia, care era de fata, Otilia, pufnind discret de ras, agrava situatia.
-	Du-te, Felix, n-o refuza, Aurelia este tare in prajituri.
-	Te rog foarte mult, insinua tenacea Aurica lui Felix, sa nu vii niciodata prin fata, ci numai pe portita. Stii, reputatia, dumneata esti cavaler, poti sa-mi faci rau.
Cu alt prilej, insinuatia fu adancita intr-un fel care inspaimanta pe Felix.
-	Situatia noastra e foarte grea, se vaita Aurica, nu stii cu cine vorbesti. Noi, domnisoarele, suntem slabe, nu putem refuza ,,avansurile", dar apoi, daca lucrurile nu merg mai departe, ramanem compromise. Am avut o prietena care primea ,,avansuri" de la un tanar pe care-l credea sincer. L-a admis in casa, in odaia ei, in vazul parintilor si cunoscutilor, si apoi tanarul n-a fost parolist. Lumea e rea, vorbeste, de aceea e bine ca un barbat sa spuna de la inceput ce intentii are.
Felix tacu cateva clipe, intr-atat aluzia parea indreptata catre el, apoi, devenind hotarat din cauza primejdiei, zise:
-	Domnisoara Aurica, ceea ce spui trebuie sa fie adevarat, desi eu nu am experienta. Dar eu cred ca personal nu pot sa-ti aduc nici un neajuns, fiindca nimeni nu se va gandi ca un tanar ca mine, care abia acum intra la universitate, urmareste sa se casatoreasca.
-	De ce nu? zise Aurica, galbena si cu oarecare atatare de repros in glas. Stiu multi tineri studenti care, spre a putea urma studiile, se insoara. Cand este si zestre...
-	Ai facut bine, in orice caz, ca mi-ai atras atentia; fiindca altfel ti-as fi facut rau fara sa-mi dau seama. Dumneata m-ai chemat. N-am sa mai viu...
-Ba eu te rog sa vii, domnule Felix, in definitiv, ce ne pasa noua de lume, inclinatiile se nasc cu incetul.
-	Dar eu, se balbai Felix, n-am nici o incli... n-am nici o vina! Si se strecura pe usa afara, bolborosind cateva scuze confuze.
-	Otilio, ai avut dreptate, se marturisi Felix, Aurica a inteles gresit vizitele mele. Cum s-o fac sa
ma lase in pace?
-	Aurica nu se lasa cu una, cu doua, spuse Otilia; in tot cazul, cum nu cred ca ai de gand s-o iei de nevasta, iti va pastra o ura eterna.
Tot Otilia ii comunica mai tarziu ca Aurica s-a plans lui mos Costache ca el, Felix, n-a fost cavaler cu ea, ca i-a dat bratul in vazul tuturor pe strada si a intrat de atatea ori in odaia ei, inducand-o in eroare ca ar avea intentii serioase. Mos Costache i-a explicat rabdator, cu multa terminologie speciala, ca Felix e deocamdata minor si, ca atare, inca iresponsabil.
Cu timpul, Felix se obisnui in casa lui mos Costache, in care incepu sa se simta bine. Deplina libertate de care se bucura in aceasta casa, in care fiecare facea ce poftea, fara sa intrebe pe celalalt, si care contrasta cu rigoarea vietii lui de pana acum, pria caracterului sau singuratic. Totusi, un simt de disciplina innascut ferea pe Felix de excese. Libertatea ii risipise timiditatea si-i daduse sentimentul valorii lui personale. Lipsa lui de legaturi familiale mai afectuoase, deferenta usor compatimitoare cu care-l inconjurau toti fiindca era orfan dezvoltase firea lui ambitioasa. Astepta cu nerabdare sa se deschida universitatea, pentru a se pune cu aprindere pe munca, voind sa-si faca o cariera solida, cat mai curand. Numara lunile pana la majorat, taind pe un calendar saptamanile trecute si facand de pe acum planuri asupra viitorului. Ii trebuiau bani sa-si cumpere carti si unele lucruri de imbracaminte si, dupa cateva codiri, merse intr-o zi la mos Costache si-i ceru.
-	Ha! holba ochii batranul, intarziind raspunsul. Apoi, balbaindu-se, spuse ca n-are, apoi ca n-a mai ramas nimic din venitul anului in curs, in sfarsit, ca venitul e mai mic decat ar fi trebuit si ca nu stie cum are s-o scoata. De ce nu dai lectii particulare, ca sa castigi? insinua el confidential. Iti faci treburile si-mi dai si mie pentru imbunatatirea pensiunii.
Felix nu indrazni sa obiecteze nimic si nici dupa aceea nu crezu ca se cade sa intrebe pe mos Costache cata era propriu-zis averea lui administrata. Ii era rusine de Otilia. Insa facu unele socoteli aproximative, adunand chiriile ce se luau de pe pravalii si apartamente, socotite la o suma potrivita (avea informatii vagi), si vazu ca i s-ar cuveni pe luna cateva sute de lei, din care si-ar fi putut plati cu prisosinta pensiunea, cu oricate cheltuieli suplimentare. Lectii n-ar fi voit sa dea, ca sa poata studia in toata voia. Otilia, vazandu-l abatut, il descusu si nu-l lasa pana nu afla pricina supararii.
-	Asa e papa, se indigna si ea, nu trebuie sa te superi, trebuie sa stii cum sa-l iei. Lasa-ma pe
mine.
Intr-adevar, putin dupa aceasta convorbire, Otilia il lua pe mos Costache de brat si, plina de gingasii, il duse in casa ,,sa-i spuna ceva". Intrevederea fu lunga si Felix insusi putu sa auda mormaiturile batranului si implorarile ascutite ale Otiliei. Otilia iesi insa posomorata si nu dadu lui Felix nici o explicatie. A doua zi dimineata, Felix o vazu iesind in oras imbracata cu o rochie noua de dantela. Fata il chema si-i spuse soptind:
-	Fii linistit, ca aranjez eu! Acum ma duc putin in oras.
La intoarcere Otilia chema pe Felix deoparte si-i dadu trei sute de lei.
-	Dar te rog mult sa nu-i spui nimic lui papa!
-	Nu ti i-a dat el?
-	Ba da, ba da, nici vorba! Fii cuminte si fa asa cum iti spun eu... iti explic alta data.
Otilia deveni pentru Felix, incetul cu incetul, adevarata stapana a casei, careia ii incredinta toate dezideratele lui, evitand pe mos Costache, totdeauna voit balbait si gata sa se strecoare printre degete. Dar mai incerca fata de ea o atractie care deveni din ce in ce mai tiranica. Noaptea, chipul Otiliei il urmarea in tot timpul, cu temerea totodata de a nu-l pierde. Simtea o ciudata nevoie a prezentei fetei, si adesea nu putea dormi. Din gradina de jos, cand se adunau seara obisnuitii partidei de tabinet, auzea aproape numai glasul Otiliei. Cand fata urca vijelios scarile sau cand ii vorbea, avea tresarituri. Avu impulsiunea de multe ori sa-i sarute mana. De cate ori Otilia iesea in gradina, Felix, nerabdator, cauta un pretext de-a iesi si el, si il gasea in dorinta de a citi jos. Otilia era de o familiaritate, de o lipsa de jena care il tulburau; din pacate insa nu avusese el insusi prilejul de a se apropia mai mult de ea, fiindca fata lipsea mai toata ziua de acasa, iar cand venea, era inconjurata de toti ceilalti. Familiaritatea Otiliei avea o nuanta protectoare, ca pentru o fiinta inofensiva de care nu te temi. Neputand sta cu Otilia, Felix sedea cu lucrurile ei. Ii placea parfumul nedefinit pe care-l lasa ea multa vreme dupa trecerea ei, dezordinea gratioasa din care reconstituia miscarile ei, semnaturile, lucrurile uitate prin carti. Odata, Otilia il trimise pe Felix sus, sa-i aduca un degetar. Tanarul gasi in odaie o amestecatura comica. Un pantof era in pat, pe o carte deschisa, pus probabil ca sa nu se inchida volumul legat prea dur. Covorul era semanat cu note muzicale, rasfirate nebuneste, spre a gasi in pripa ceva. In cutia in care trebuia sa caute degetarul, erau aruncate laolalta ace, batiste subtiri, carti de vizita, bucati de ciocolata muscate cu dintii. Felix se simti mai aproape de Otilia aici in odaie, decat langa fata insasi. Otilia ii dadea din cand in cand mici insarcinari, cand pleca in oras, pe care incepuse a le astepta cu nerabdare si a le provoca. Nu scapa uneori de reprosuri amicale.
-	Felix, panglica e prea deschisa, nu esti tare in nuante.
-	Ma duc s-o schimb.
-As! O dau lui Titi sa mi-o zugraveasca, si, daca nu ploua, merge. Sa vezi ce incantat e!
Intr-adevar, Titi lua panglica foarte serios si, cu devotament, o trata in acuarela, expunand-o putin la soare. Lui Felix, aceste servicii i s-ar fi parut o concurenta neleala, daca Otilia n-ar fi privit pe Titi cu ironie. In schimb, Otilia rasplatea pe Felix cu gingasii neprevazute. Ii aducea din oras fel de fel de maruntisuri, fie macar o bomboana. Odata ii darui o cravata. Intr-o zi, Felix se auzi strigat nerabdator de glasul Otiliei.
-	Felix, Felix, vino mai repede, ca ma grabesc!
Vazu pe Otilia in trasura cu doi cai albi, care era inchiriata de Pascalopol, si sedea oricand la indemana ei, agitand un pachetel cu mana. Felix alerga intrigat si descoperi ca fata avea in mana un pachet de ciocolata fina.
-	Rupe din el... nu tot... nu tot!
Apoi Otilia incepu sa rontaie cealalta jumatate si porni iar cu trasura.
Otilia amesteca o seriozitate rece, blazata cu cele mai teribile copilarii. Intr-o zi imbraca papusi, in alta mustra pe mos Costache ca se murdareste pe haine cu scrum de tigara si-l scutura intorcandu-l in toate chipurile, ca pe un copil, spre rasul de placere al aceluia. Alta data Otilia fu nemultumita de gospodaria Marinei si, punandu-si un sort inainte, se aseza serios pe treaba, cerand concursul lui Felix. Dar se plictisi curand. Din usa vazuse stralucirea ierbii grase din fundul gradinii si avu o dorinta.
-	Vai, Felix, parca e la tara! As vrea sa merg cu picioarele goale prin iarba! Si numaidecat aruncandu-si pantofii din picioare si tragandu-si jos ciorapii, pe care-i parasi in bucatarie, alerga in gradina.
Marina facu spre Felix un mic semn, cu intelesul ca Otilia nu-i in deplinatatea facultatilor mintale.
Otilia uita dupa aceea de gospodarie si incepu sa cante nebuneste la pian.
Fata se interesa de aproape de activitatea lui Felix, ii scruta mereu intentiile, ii aducea carti si, cand nu le avea ea insasi, mergea nu se stie pe unde si le imprumuta.
-	Vezi tu, zicea ea cu o comica maternitate, eu mi-am pus in gand sa scot din tine un om ilustru.
Asta o sa-i faca mult sange rau tantei Aglae. Insa trebuie sa m-asculti.
Pascalopol venea mereu, cu foarte rare lipsuri, primit de toti cu o atentie nesfarsita. Familiaritatea Otiliei fata de el, care nu depasea de altfel stilul ei general, il indispunea din ce in ce mai mult pe Felix. Pascalopol trata pe tanar, la inceput, cu politete rezervata, aruncandu-i cate o vorba, cate o privire fugara. Cu trecerea zilelor, capatase probabil convingerea inofensivitatii lui Felix si incepu sa-l priveasca prietenos si chiar patern. Auzind in treacat ca Felix ar dori sa citeasca un anume volum de Anatole France, i-l aduse pe neasteptate. Felix fu surprins, dar Otilia coplesi pe Pascalopol cu calinerii, asezata pe marginea scaunului lui si scuturandu-i haina de impuritati inexistente.
-	Ce gentil esti dumneata, domnule Pascalopol, vezi, de aceea te iubesc eu!
Vorbele acestea le spuse cu atata copilarie, ca nu avura nici un sens erotic, dar Pascalopol fu multumit si invalui si pe Otilia, si pe Felix in privirea lui satisfacuta. De acum incolo Pascalopol se interesa foarte serios de Felix, sedea cu el de vorba in asteptarea Otiliei si ii aducea din cand in cand carti.
-	Pascalopol, de ce nu te-nsori? zise intr-o sedinta de tabinet Aglae. As fi curioasa sa vad ce harababura de holtei este la dumneata acasa!
-	Te poftesc sa vezi, cocoana Aglae, dar te asigur ca e mai multa disciplina ca la atatea femei.
Aurica deschise ochii mari, ca si cand invitatia o cuprindea si pe ea; Aglae, care urmarise altceva, batu in retragere:
-	La varsta mea, nu ma mai priveste cum traiesti dumneata. Sa mearga altele mai tinere.
-	Merg eu! sari Otilia.
-	Te rog! o implora Pascalopol, mai mult din ochi. Aurica deveni acuta:
-	O domnisoara singura la un cavaler nu prea e frumos!
-	Vine si Felix! corecta Otilia.
-	Maine trimit trasura sa va ia.
Astfel se facu ca intr-o dupa-amiaza, Felix si Otilia, asezati in larga trasura, strabateau Calea Victoriei de la capatul dinspre Dambovita pana in apropiere de Biserica Alba. Aci se coborara in fata unei cladiri cam fumurii, numai cu doua caturi, dar inalte, in gangul careia intrara. Otilia i se paru lui Felix orientata. Suira pe o scara cu balustrada de fier forjat si se oprira in fata unei usi mari de la etajul I, pe care o mica tablita de email arata numele simplu: Leonida Pascalopol. Casa, azi stearsa fata de noua arhitectura a capitalei, infatisa atunci ultimul confort. Ferestrele si incaperile erau inalte, usile largi si cu frontoane de lemn bogat ornamentate, tavanurile decorate cu stucuri. Peretii erau tapetati cu hartie dungata, si de tavan atarnau lampi electrice cu abajururi plisate.
In anticamera apartamentelor se vedeau chiar picturi murale alegorice, cam conventionale si reci, dar de factura ingrijita. La capetele scarii vegheau doi copii de marmura, tociti si luciosi ca de ceara. Otilia suna apasat soneria electrica. Se auzira pasi grabiti si grei, si Pascalopol insusi deschise usa, imbracat intr-un halat larg de matase fina, legat la mijloc cu un mare cordon, pomadat si parfumat cu profuziune. Un fecior cu vesta dungata astepta cuviincios indaratul lui. Pascalopol ii facu un semn, si acesta disparu, in vreme ce el insusi conducea pe tinerii oaspeti prin apartamentul lui. Interiorul i se paru lui Felix cu mult mai rafinat decat si-ar fi putut inchipui, cunoscand numai omul, asa de rezervat si conventional. In loc de dormitor, avea o sofa joasa enorma, care ocupa o portiune din odaie. Un mare chilim vechi, de buna calitate, in culori dulci de otava, o acoperea. Peretele din fund era invelit intr-un vast casmir de care atarnau arme vechi: iatagane, pistoale cu manere sidefate, o tolba cu sageti exotice. Pe o masuta turceasca, o mare tipsie de arama tinea in mijloc un ibric oriental. Din tavan, deasupra sofalei, in dreptul marginii ei exterioare, atarnau nenumarate candele de argint de marimi deosebite. Cateva scaune in X, incrustate cu sidef, erau risipite de-a lungul peretilor pe care atarnau cateva mici picturi de privelisti de pe Bosfor. Biroul avea o masa simpla de stejar, incheiata insa rustic, cu ajutorul unor pene de lemn. Pe ea se aflau un teanc de registre si, la un capat, o mare masina de scris, ,,Yost". Pe pereti se vedeau tablouri alese cu gust, o copie veche dupa Salvator Rosa, reprezentand un peisaj marin napolitan, un Grigorescu autentic, o cula de Juan Alpar si alte cateva tablouri, centrate in jurul unui portret mare al unui tanar student de universitate germana, in uniforma de asociatie goliardica, masliniu la fata, cu trasaturi fine si ascutite.
-	Aici esti dumneata, nu-i asa? intreba Otilia pe Pascalopol, ca si cand mai vazuse tabloul si alta data.
-	Da, eu sunt... pe cand eram student la Bonn. Tabloul mi l-a facut un prieten italian pe care l- am cunoscut acolo. Am si alte lucruri de el la mosie, unde l-am invitat odata.
-	Vrei sa vezi mosia? intreba Otilia pe Felix intr-un fel care intari acestuia o banuiala.
Intelegand numaidecat aluzia Otiliei, Pascalopol le arata un album mare cu fotografii. Erau fotografii ale conacului (intr-un vast stil romanesc, cu pridvor si bolta), a unui lac, a unor vite si cai de rasa, a grajdurilor, a cainilor de vanatoare si a altor elemente de inventar, cu inscriptiile trebuitoare, aratand o mare avere si o mare grija. La sfarsit insa se aflau un roi de mici fotografii format vizit, cafenii, cu figuri de persoane si cu inscriptii grecesti si frantuzesti indicand ca provenienta Stambulul si Atena.
-	Sunt rude de-ale mele, lamuri Pascalopol pe tinerii privitori, am in mine putin sange grecesc.
Dar sa va arat alte lucruri care va intereseaza mai mult.
Pe intinderea unui intreg perete, incalecand chiar usa, se vedea un sistem de dulapuri fin intarsiate, inchise peste tot. Pareau depozite elegante de acte. Pascalopol deschise cateva usi, descoperind rafturi intesate cu carti. Erau acolo volume frantuzesti, nemtesti, chiar si englezesti, multe tratand chestiuni serioase si de specialitate agronomica, medicina veterinara, economie politica. Erau si opere istorice si filologice si foarte multa literatura. Felix privi cu aviditate rafturile, lucru ce parea a incanta pe Pascalopol. Otilia pretinse carti:
-	Mi-ai fagaduit ca-mi dai cateva romane nemtesti.
-	Te rog! se ruga dupa obiceiul sau Pascalopol, cu mainile impreunate la piept, si era gata sa-i scoata un morman de volume. Insa Otilia il opri, razgandindu-se deocamdata si oferindu-se sa vina in alta zi. Pe un raft, Felix zari si un flaut, desfacut in doua fragmente.
-	Cantati din flaut? intreba el.
-	Cateodata, in ceasurile mele bune. Sunt si eu un fel de boem.
Pascalopol ii ruga sa se aseze putin, pana la pregatirea ceaiului, si incepu sa dea, mai mult pentru Felix, cateva informatii autobiografice, vazandu-l cam surprins. Mostenise de la parinti o mare mosie si fusese destinat sa faca studii fara nici o utilitate practica. Fusese in Germania doi ani student in litere, apoi renuntase si se inscrisese la Drept la Paris. Se plimbase prin mai toata Europa si fusese si casatorit, inainte de a-si sfarsi studiile, cu o femeie de care se despartise sau ramasese vaduv (nu spunea limpede lucrurile).
-	Si era frumoasa sotia dumitale? striga Otilia din dormitor, unde fugise pe nesimtite, scotocind, si unde sarea acum tare pe sofa, ca sa-i incerce elasticitatea.
-	Era foarte frumoasa, fireste, nu ca dumneata, dar nu ne-am putut intelege.
-	Bietul Pascalopol! compatimi Otilia, uitand pe ,,domnul".
Murindu-i tatal si trebuind sa ingrijeasca de mama si de mosie, Pascalopol renuntase la studii si se intorsese la mosie, unde-l chema datoria.
-	Insa cand am ragaz, citesc si cultiv si eu muzele in felul meu si mai ales ma bucur vazand pe cei tineri.
Din dormitor se auzeau rabufnituri de sertare si fredonari extravagante.
-	Apropo, domnisoara Otilia, striga Pascalopol, ce faci cu Conservatorul?
-	Frumoase camasi ai, raspunse Otilia, intre doua masuri.
-	Domnisoara Otilia, marturisi Pascalopol lui Felix, e o mare strengarita.
Feciorul, care se parea a fi un om de la mosie, mai istet, imbracat in livrea, ii chema la ceai, si Felix avu si in sufragerie prilejul sa-si dea seama ca modestul Pascalopol din strada Antim era acasa la el un om foarte subtire. In locul obisnuitei garnituri, mosierul stransese mobile de felurite stiluri si vechimi, bine armonizate, printre care un fel de armoar sculptat in stilul Renasterii si pe care, zicea gazda, l-a cumparat in Normandia. Pe dulapuri, in cuiere taranesti, se ingramadeau ulcele ardelenesti si poterie occidentala, printre care cateva tipsii perugine de la inceputul secolului al XVI-lea. Ceaiul insusi fu servit in cesti de portelan subtire japonez. Pascalopol scoase dintr-un dulap un bocal de farmacie italiana din secolul al XVIII-lea si-l dadu tinerilor sa-l miroase. Era ceai fin oriental, pe care-l capata pe cale particulara.
-	Eu stiu ca dumneata vrei si bomboane, ca copiii mici, observa razand Pascalopol si impinse in dreptul Otiliei un alt bocal farmaceutic.
Purtarile blande ale mosierului, epicureismul lui de om cult incantau pe Felix si-i dadeau ascunse nazuinti. Prin contrast, ii rasarea in minte figura spana a lui mos Costache, care lipea mereu cu buza lui groasa tigari noduroase si arunca scrumul peste tot. Intelegea foarte bine admiratia Otiliei pentru Pascalopol, insa il intuneca fiecare simptom al unei familiaritati mai stranse intre fata si mosier.
-	Am cunoscut pe tatal dumitale, pe bietul Iosif! vorbi Pascalopol lui Felix. Semana putin cu dumneata. Ce zici, domnisoara Otilia? (Otilia sarise de pe scaun si intorcea blidurile de arta pe toate fetele.) Era un om foarte cumsecade, si mai ales muncitor si ambitios. Ar fi ajuns un doctor celebru, daca imprejurarile nu l-ar fi aruncat acolo unde n-avea destul teren de activitate. Biata dumitale mama a fost o femeie bolnava toata viata. Vezi dumneata, domnule Felix, venim in lume cu ganduri mari, facem sfortari, dar cand sa infaptuim, o datorie neprevazuta fata de ai nostri ne impiedica. Atunci nu ne mai ramane decat sa dam cale libera altora si, daca se poate, sa-i ajutam. Un astfel de ratat sunt si eu, insa vreau ca aspiratiile mele de natura artistica sa se realizeze in domnisoara Otilia. Dar unde este domnisoara Otilia?
Intr-adevar, Otilia disparuse in odaia vecina. Pascalopol se duse dupa ea. Se auzira deodata rasetele zgomotoase ale celor doi si Otilia aparu, urmata de mosier, cu un sal turcesc pe umeri.
-	Te rog sa ma crezi, ii spunea Pascalopol deloc suparat de aceste strengarii, ca-ti sta admirabil. Pot sa indraznesc sa ti-l ofer?
Otilia il ruga sa se apropie de ea si-i sufla ceva la ureche. Pascalopol aproba incantat. Felix insa fu iarasi jenat, ca de o complicitate a celor doi impotriva-i.
In sfarsit, Otilia se hotari sa plece. Despartirea era de altfel provizorie, fiindca Pascalopol isi propunea sa vina seara tarziu, ca de obicei, la mos Costache.
-	In curand am sa merg la mosie, zise din usa Pascalopol, as dori sa vii s-o vezi. Ar putea sa vina si domnul Felix.
-	Vai, ce bine-mi pare! se exalta Otilia, batand din palme, si lui Felix i se paru ca, apropiindu-se de mosier, il sarutase usor pe obraz. Insa tanarul, spre a nu impiedica aceste familiaritati, se coborase mai repede pe scara.
-	Pascalopol, ii marturisi Otilia lui Felix, care sta sumbru, in vreme ce trasura aluneca in trapul cailor, este un barbat chic. Si ce singur e, saracul!
A doua zi, stand turceste pe sofaua ei, Otilia vorbea lui Felix, pe mainile caruia petrecuse o jumatate de ibrisin:
-	Mi se pare ca nu-ti place Pascalopol. De ce?
-	Nu am nimic cu el. Insa...
-	Insa?
-	Ma intreb daca nu gresesti aratand atata familiaritate unui om in varsta. El ar putea sa interpreteze asta altfel.
Otilia rase, fara malitie.
 
-	Ai inceput sa vorbesti ca Aurica. Pascalopol e un om de lume, care-mi place. E asa de bun!
-	Poate te iubeste!
-	Posibil! Dar pe tine ce te priveste? N-ai vrea sa am un barbat ca Pascalopol? Felix tacu imbufnat.
-	Felix, il compatimi Otilia, esti un mare prost; vezi ca-mi incurci firele. Poate ca Pascalopol ar vrea sa ma adopte. N-ar fi chic? Otilia Pascalopol! Ah, ce mult mi-ar placea sa am trasura!
Seara, Pascalopol veni iarasi. Aurica, schimbandu-si obiectivul, vestea pe toti ca aduce prajituri facute de mana ei. Otilia fu de o veselie nebuna si statu tot timpul la spatele lui Pascalopol, soptindu-i la ureche si asezandu-se pe scaunul lui, spre ciuda crunta a Aglaei si Aurichii. Lui Felix i se paru din nou ca, pe cand Otilia pleca putin capul inspre obrazul lui Pascalopol, acesta si-l apropia de al sau, intr-un gest de voluptate tactila. Felix pleca neobservat si se ascunse in odaia lui, fara a mai astepta prajiturile Aurichii.
Suindu-se in pat, imbracat si citind o carte, adormise cu lampa aprinsa. Il trezira batai usoare in usa, dupa miezul noptii.
-	Te-ai culcat? Eu sunt, Otilia. Felix se repezi la usa.
-	De ce-ai plecat, il mustra Otilia, de ce faci astfel de gesturi? Prajiturile Aurichii erau foarte bune. E singura ei calitate!
Otilia tinea in mana o farfurie cu prajituri.
-	Uite, ti-am adus si tie!
Si, intinzandu-i farfuria prin intredeschizatura usii, fugi repede spre camera ei.
Aflandu-se intr-o dimineata pe Calea Victoriei, unde privea in vitrina unei librarii, Felix zari pe partea opusa pe Otilia. Mergea grabita in directia Ministerului de Finante. O banuiala se ivi pe data in mintea tanarului: Otilia se duce la Pascalopol. O ispita, mai tare decat el, il indemna s-o urmareasca. Otilia inainta mereu, trecand de Ateneu, apropiindu-se de Biserica Alba si traversand chiar pe partea casei lui Pascalopol. Dar nu se opri in nici un fel, nici nu privi macar spre casa, ci cu acelasi pas merse mai departe si intra in magazinul unei modiste. Felix se rusina de ipotezele lui si, renuntand la urmarire, se intoarse inapoi. Trei sferturi de ora mai tarziu, in apropierea Teatrului National, un brat subtire se strecura pe langa al sau. Intoarse capul si se gasi langa Otilia.
-	Aseara, Pascalopol mi-a spus ca in curand ne va chema la mosie! Cum o sa merg, daca tu nu poti sa-l suferi? Oare putina afectiune pentru un om trebuie numaidecat suspectata? Ce-mi pasa ce zice lumea care ma vede cu tine la brat? Si cu toate astea, cu tine e ceva mai grav decat cu Pascalopol, care poate sa para tata-meu. Pascalopol e un om de mare caracter, care a fost foarte bun cu mine... Odata iti voi spune mai multe. Ei, acum vii la tara?
-	Vin, zise Felix.
Seara, Felix simti nevoia de a marturisi cuiva noua incredere in Otilia, sentimentele profunde care il mistuiau in legatura cu ea. Neavand insa pe nimeni, deschise un caiet gol si scrise pe el: ,,Trebuie sa stimez totdeauna pe Otilia si sa am incredere in ea".
Pe la inceputul lunii august, dupa-amiaza, Marina aduse de alaturi vestea ca a venit Olimpia cu Stanica. Otilia informa pe Felix:
-	Asta este cealalta fata a tantei Aglae, si Stanica e barbatu-sau... barbat e un fel de a vorbi, nici nu sunt casatoriti.
Si ce vrea? intreba ea pe Marina.
-	A nascut copilul, si acum incearca din nou, poate or indupleca pe batran.
-	Sa vezi ce scandal are sa fie! se bucura Otilia. Mos Simion nu consimte sa dea fetei nici un fel de zestre, are fel de fel de gargauni in cap, iar Stanica, dupa ce a scos-o pe Olimpia din casa, nu vrea in ruptul capului sa se cunune. As dori s-o vezi pe Olimpia... sunt amandoi o pereche senzationala.
-	Vor sa vina aici mai pe seara, asa mi-a spus cocoana Aglae, dadu Marina un supliment de informatii, cand o veni si domnul Pascalopol. Zice ca asa poate se rusineaza batranul de el. Acum stau ascunsi in odaie la domnisoara Aurica.
-	Ce rost are, isi dadu Felix cu parerea, sa fie amestecat Pascalopol in afacerile astea? Nu se supara?
-	As! Nu-l cunosti pe Pascalopol. E de o rabdare nemaipomenita, si mai cu seama ii place sa fie consultat. E politicos cu tanti Aglae si cu toti, numai ca sa aiba sentimentul ca se afla intr-o familie. N-are pe nimeni.
Intr-adevar, mai tarziu, cand toti erau stransi in salon (afara plouase) si Simion isi broda perna in semiintuneric, usa se deschise, si un barbat si o femeie, tineri amandoi, aparura. Aglae si Aurica intoarsera capul, simuland surpriza.
-	Olimpia! tu esti? exclama Aglae cu o solicitudine in care voia sa puna totusi o usoara suparare.
Olimpia se lasa sarutata de Aglae pe amandoi obrajii, in vreme ce mana acesteia era sarutata cu un respect afectat de Stanica. Cei doi salutara pe toti, si de departe si pe Simion, care se multumi numai sa mormaie, fara sa scoata capul din gherghef. Pascalopol se inclinase ceremonios in fata Olimpiei.
-	Sarut mainile, doamna Ratiu! si-i duse varful degetelor la gura.
Olimpia semana in chip izbitor cu Simion si cu Titi, avand barbia despicata la fel, in doua, in chip suparator pentru o femeie. Era maslinie la fata si cam planturoasa, si cativa peri ii conturau o usoara mustata. Sprancenele, ca si la Titi, erau imbinate viguros deasupra nasului. Stanica, in schimb, era rosu la fata, fara sa fie propriu-zis gras, de o sanatate agresiva, contrastand cu parul lui mare si negru, foarte cret si cu mustata in chip de musca. Un guler tare si inalt tinea o cravata infoiata ca o lavaliera. Venise imbracat intr-un costum de soie-ecrue deschis si Felix fusese izbit, de la inceput, de largimea hainei si de ridicola dimensiune a canotierei de paie, care abia ii cuprindea parul. Stanica vorbea sonor, rotund, cu gest artistic si declamator, iar Olimpia, moale, sententios si cu o mare convictiune.
Aglae deschise focul:
-	Ar trebui sa fiu suparata pe voi, Olimpio. Niciodata nu s-a intamplat in familia noastra asemenea rusine. Trebuia sa va ganditi bine inainte de a face pasul asta. Stati impreuna de un an, aveti copil si traiti ca paganii. Sa nu vrei tu, Stanica, sa faci cununia!
-	In fata lui Dumnezeu, declama clamoros Stanica, suntem uniti pe vecie. Numai moartea ne va desparti.
In vreme ce Aglae vorbea, mos Costache o privea tinta, insusindu-si cu fizionomia toata atitudinea ei reprobatoare. Cand insa lua cuvantul Stanica, ochii ii fura atrasi ca de un magnet in directia acestuia si acum batranul se exalta mult de ideea uniunii libere.
-	Stanica, declara solemn Olimpia, nu-si poate lua sarcina unei familii fara sa aiba capital, ceva, cat de cat.
-	Ce e al vostru e pus deoparte, fagadui Aglae. Olimpia stramba din nas:
-	Pana atunci trebuie sa traim, avem greutati. Stanica alearga toata ziua, saracul, azi nu prea merge avocatura. I-a promis cineva o slujba, dar pana acum...
Stanica arunca tuturor o privire mandra, magulit ca era astfel compatimit de Olimpia.
-	Poate o sa vrea domnul Pascalopol, zise Aglae, sa incerce sa-ti gaseasca ceva, cum are dumnealui relatii...
Simion, Aurica, Olimpia si Stanica intoarsera automat capul spre Pascalopol, ca si cum din partea lui venea o propunere precisa. Acesta zise simplu:
-	Am sa-ncerc!
-	Oricum ar fi, eu nu inteleg sa fiu nedreptatita, continua Olimpia. Sunt cea mai mare din surori si nu-mi dati ce mi se cuvine.
-	Eu ma gandesc la viitorul ei, la viitorul copilului nostru, tuna Stanica. Pentru mine nu vreau nimic, decat pe ea!
-	Simion este de vina in toata afacerea asta, arunca Aglae o privire manioasa spre batranul cu broboada, care lucra mereu ca si cand n-ar fi auzit nimic, nu vrea, si nu vrea. Daca va punea casa pe numele vostru de la inceput, n-aveam atata suparare! Lui sa-i vorbesti si cu el sa va descurcati.
-	Mama, interveni Olimpia cam cu suparare, daca nu vrea tata, eu nu pot sa-l fac sa ma iubeasca in sila, puteai sa ne dai dumneata, din partea dumitale.
Aglae se incrunta, iar Aurica privi cu dusmanie la Olimpia.
-	Ba asta nu, draga! Am pe Aurica, pe care trebuie s-o marit, si pe Titi; nu pot sa-i las pe drumuri. Tu trebuia sa ai rabdare pana o scoteam la un fel cu pacatosul asta.
Simion ridica numai capul, si buzele ii tremurau cu intentia parca de a spune ceva, dar tacu. Mos Costache, infricosat de a trebui sa ia vreo atitudine, lasase capul adanc spre cheseaua cu tutun. Atunci Pascalopol lua cuvantul impaciuitor:
-	Nu e bine sa mergeti prea departe. Lucrurile se pot aranja. Ce zici, domnule Simion? Simion avu o tresaritura, apoi spuse repede:
-	Nu e fata mea! Aglae rase cu dispret.
-	Nu e fata lui! Dar a cui e? M-a innebunit cu prostia asta! Olimpia semana in chip izbitor cu Simion, incat afirmatia paru lui Felix bizara. Mai tarziu, o intreba pe Otilia, si aceasta-i povesti ca totul era o idee absurda a lui Simion, fara nici un temei, pe care o striga cand era in toane rele, ca batranul avea o casa a lui, nu prea mare, pe care Aglae voia sa i-o dea Olimpiei ca zestre, dar Simion nu consimtea, nevrand sa ramana fara nimic. Aglae ii confisca pensia si orice ban, chiar mica chirie pe care o scotea de pe casa lui. Astfel, s-ar fi parut ca in rezistenta batranului e un resentiment fata de tutela Aglaei.
Pascalopol interveni conciliant:
-	O faci sa sufere degeaba pe... domnisoara... pe doamna Olimpia... Te-a suparat cu ceva, poate... in imprejurari de acestea, se uita totul.
-	Nu e fata mea! striga aproape Simion, cu un glas nebanuit si, fara sa se miste din loc, se facu rosu la fata.
-	Acum iar se irita, observa Aglae cu nuanta indiferenta cu care prevestesti o ploaie.
Olimpia tremura putin buzele, scotoci in corsaj o batista si izbucni deodata intr-un plans zgomotos.
-	Doamne, Doamne, zise Pascalopol cu multa delicatete, nu sunteti cuminti deloc. Stanica, luand o atitudine nobila, se ridica in picioare:
-	Domnule Tulea, cata vreme sade sub acelasi acoperamant cu mine, Olimpia e sub protectia mea, si nu permit, intelegi dumneata...
Mos Costache se ridica repede de la masa, cu aerul ca are treaba in odaia vecina, iar Aglae facu desperata semn lui Stanica sa taca. Acesta insa se aprinsese.
-	...sa jignesti pe aceea care in fata lui Dumnezeu este sotia mea si mama fiului nostru!
Vanat la fata, Simion sari in picioare asa de iute, ca broboada ii cazu de pe umeri, si, de furie, facu spume la gura:
-	Esti un pungas, nu e fata mea, nu dau nimic, nu e fata mea, esti un pungas.
Si cauta cu ochii ceva sa arunce. Negasind, lua ghergheful si, intr-o clipa, il facu bucati, sfasiind cu inversunare etamina. Apoi ramase asa tremurand din tot corpul. Toti tacusera si nu se mai auzea decat plansul cu sughituri al Olimpiei. Dupa o pauza lunga, Aglae zise autoritara lui Simion:
-	Bea putina apa!
Aurica se ridicase si intindea un pahar de apa batranului, care-l lua docil si sorbi din el.
-	Iar voi, se indrepta Aglae catre cei doi, plecati acum. O sa vad eu ce fac cu asta.
Olimpia iesi suspinand, iar Stanica o urma tantos, dupa ce daduse ceremonios buna seara. Simion, calmat cu aceeasi repeziciune cu care se infuriase, cu aerul chiar de a nu sti ce s-a intamplat, privea mahnit la ghergheful lui si la ghemele de lana risipite pe jos si se apleca sa si le culeaga. Otilia se repezi si-i aduna toate lucrurile, punandu-i-le pe masuta.
-	Ghergheful e rupt, zise ea, nu mai faci nimic cu el. Iti dau eu altul, care nu-mi mai trebuie!
-	Imi dai altul? spuse Simion incantat si senin. Bine, atunci sa-mi dai!
-	Du-te si te culca, Simioane, porunci Aglae, ca e tarziu si te-ai enervat. Lasa, ca brodezi tu si maine.
Batranul se indrepta supus spre usa, condus de Otilia.
-	Simion, continua Aglae dupa iesirea lui, e incapatanat ca un catar, dar tot o sa dea. Trebuie lasat in apele lui. Nu pot s-o fac pe Olimpia asta sa inteleaga sa nu mai vina pe aici ca sa-l irite. Stanica s-a luat dupa ea. Daca-l lasi in pace pe Simion, fara sa-i bati capul, se indupleca.
In vreme ce Otilia, care dusese pe Simion acasa, se intorcea pe portita din fund, auzi in intuneric o soapta bine articulata.
-	Otilio, Otilio!
-	Cine este? intreba ea putin cam speriata.
-	Eu sunt!
O umbra se apropia din directia chioscului si Otilia recunoscu pe Stanica.
-	Ce faci aici? Unde ai lasat-o pe Olimpia?
-	Ma asteapta in strada. Vreau sa te rog ceva. Da-mi douazeci de franci imprumut. Nu trebuie sa stie nimeni. Nu vreau sa umilesc pe Olimpia si sa ma cobor pana la parintii ei denaturati. Cand n-am sa mai pot face fata, imi zbor creierii.
Stanica spusese aceste cuvinte cu o petulanta in care nu se ghicea nici un soi de depresiune, privind nerabdator inspre poarta.
-	Sa vad daca am, zise Otilia, asteapta-ma aici.
Otilia se urca sus in varful picioarelor si se intoarse repede.
-	Uite, zise, iti mai dau inca o data, dar sa stii ca nu mai am. De atatea ori v-am dat la amandoi.
-	Bine, bine, multumesc, raspunse Stanica, luand banii. Unde sade Pascalopol?
-	Dar ce-ai cu el?
-	Vreau sa-i multumesc fiindca se ocupa de noi.
-	Stanica, il implora Otilia, lasa-l in pace pe Pascalopol, prea il sacaie toti. Nu stiu unde sta. Stanica ar mai fi voit sa spuna ceva, dar se auzeau pasii celor dinauntru, care coborau pe scari.
Fugi repede spre poarta de din dos si iesi in strada prin curtea cealalta.
In seara urmatoare, Pascalopol, in vizita obisnuita la Otilia, primi din mainile unui comisionar o scrisoare inchisa, in care citi urmatoarele:
,,Stimate domnule Pascalopol, Clipele pe care le traiesc acum sunt decisive pentru viata mea si raspunsul dumitale poate sa se incheie pentru mine cu un glonte de revolver. M-am gandit ore intregi pana sa iau condeiul in mana si, in sfarsit, m-am decis sa apelez la inima dumitale nobila, care intelege toate. Existenta mea este un martiriu inchinat la doua fiinte dragi: Olimpia si fiul meu. O fatalitate nemiloasa mi-a stat impotriva de catava vreme, incat acum sunt in postura tragica de a nu-mi putea hrani familia anemiata si debila. Nu voi face apel la parintii denaturati niciodata. Te rog pe dumneata sa fii asa de bun sa-mi imprumuti o suta de franci, pe care ii voi restitui la prima ocazie. In caz de refuz, sunt decis sa termin cu aceasta mizerabila existenta si te rog sa ocrotesti familia mea.
Cu mii de multumiri Stanica Ratiu" Pascalopol citi scrisoarea, privit in tacere de ceilalti si asteptat de comisionar, si ar fi voit sa rada in tihna. Se stapani. Nu era deloc inselat asupra caracterului lui Stanica si, desi dispretuitor pentru sumele mici de bani, avea totusi disciplina sufleteasca de a nu se lasa pacalit. Ii veni gandul fugitiv de a citi macar scrisoarea celorlalti. Se feri sa nu infurie insa pe Simion, desi i-ar fi placut sa agaseze putin pe Aglae. Cand insa vazu pe Otilia, care il privea ingrijorata, isi dadu numaidecat seama ca ar fi umilit-o, scotand in evidenta micile escrocherii pe care le ingaduia din cauza ei. Scoase portmoneul si dadu comisionarului banii, iar scrisoarea o vari in buzunar.
-	Este vechilul de la mosie, minti el celorlalti, care a venit si-mi cere sa cumpere niste materiale. Evident, Stanica nu se sinucise, dar nu dispretui sa apeleze si la ,,parintii denaturati", in numele ,,fiului" sau de o luna. Simion refuza casa si se uita urat numai cand era si Olimpia de fata, dar pe Stanica il suferea. Acesta il lua de brat, ii lauda zgomotos lucrarile si-i smulgea cativa lei, cand avea. Pe Aglae o biruia cu maniera distinsa de a-i saruta mana si cu apelativul ,,mama". Stanica ciupea cate ceva de la cine-i iesea in cale, chiar de la Marina. Acesteia insa ii cerea o cota mai mica:
-	,,Tanti" Marina! da-mi doi lei.
-	N-am, fugi de-aici, n-am decat o bancuta. Il prinse intr-o zi chiar pe Felix, singur acasa.
-	Nu-i nimeni? intreba el, simuland desperarea.
-	Nimeni!
-	Ce ghinion! Sotia mea e grav bolnava, si n-am un ban in casa. Ma-mpusc. N-ai dumneata macar cinci lei?
Insa victima de predilectie a lui Stanica era Aurica (in onoarea ei isi numise copilul Aurel), admiratoare in general a oricarui barbat si indeosebi a acestuia, pentru vigoarea si indrazneala lui. Stanica, in numele unei rudenii pe care n-o legalizase, lua pe Aurica in brate si o saruta viguros pe amandoi obrajii. Apoi intra in materie:
-	Cumnata, viata mea e un lung martiriu!
-	Vai, domnule Stanica, un barbat ca dumneata invinge totul in viata.
-	Si totusi sunt un invins. Eu, un intelectual, un om destinat carierelor superioare, n-am zece lei.
E intolerabil. Voi reda bietei Olimpia libertatea ei.
A ,,reda libertatea"' era o formula ce umplea de mare ingrijorare pe Aglae, care vedea cu groaza pe Olimpia intoarsa acasa cu rusine si cu un copil. Dar situatia Olimpiei se ameliora pe neasteptate, si tot gratie lui Stanica, fara ca acesta sa fi avut intentia expresa.
Stanica veni intr-o zi abatut in odaia cu pernele, in care lucra Simion. Aglae, vazandu-l pe geam, intrase si ea.
Fara sa spuna nimic, Stanica se aseza pe sofa, isi desfacu putin vesta si se intinse pe spate cu o mana pe frunte si una in dreptul inimii.
-	Dar ce ai? il intreba Aglae, incredula, in vreme ce Simion, hipocondru, il privea cu neliniste.
-	Sunt bolnav, sunt grav bolnav, sopti cu intarziere Stanica si, varand cu incetineala mana in buzunar, scoase o batista mare, pe care o intinse spre Aglae, fara sa priveasca.
-	Ce e cu batista?
-	Mama, te rog s-o uzi in apa rece, s-o pun la inima.
-	Esti bolnav de inima? intreba speriat Simion, apropiindu-se.
-	Da.
-	Si eu cam sufar de inima, marturisi Simion. Ce simti? Aglae se rasti la batran, aducand totusi batista uda lui Stanica:
-	Fugi de-acolo cu boala ta de inima. Iar incepi cu prostiile.
Dar tu, se adresa ea ipoteticului ginere, de unde pana unde, ca nu te-am mai auzit?
-	Sunt grav bolnav. Doctorii nu-mi dau mult de trait. Am ascuns boala, ca sa nu amarasc pe Olimpia, sa nu-i dezvalui viitorul intunecat. Am fost nobil, dumneavoastra nu m-ati pretuit. Supararile mi- au agravat boala.
-	Te doare? insista Simion.
-	Nu ma doare, am palpitatiuni inspaimantatoare si lesinuri. Pune mana, sa vezi!
Si Stanica lua mana lui Simion care i se intindea si o puse in dreptul inimii. Simion crezu a constata o mare anomalie si zise ingrozit:
-	E bolnav. Ii bate, cum imi bate si mie cateodata.
-	Cand n-oi mai fi, urma Stanica cu glasul stins, va rog sa aveti grija de Olimpia, pe care am adorat-o, si de fiul nostru. Regret ca n-am putut prin munca sa-i las o situatie clara, asta a si fost motivul pentru care am insistat atata sa-i faceti Olimpiei foaia dotala... ar fi avut o casa unde sa se adaposteasca...
Simion tusi putin, dar nu se mai irita.
-	As dori sa pot sa mai traiesc cateva saptamani, mai adauga Stanica, spre a-i da un nume.
-	Stanica, zise Aglae autoritar, incredula in fond, dar intrevazand cu ingrijorare o ipoteza posibila a cazului Olimpiei, bolnav-nebolnav, sa faci bine sa nu mai lungesti... cununati-va odata, macar civil, si ispraviti... ne rade lumea... am sa va dau si eu cate ceva... ai auzit, Simioane, da-le casa si nu te mai incapatana.
Simion nu zise nimic, obstinat din fire, nici nu protesta. Stanica facu gestul de a-si aduna puterile.
-	Ii aduc actul redactat. O semnatura numai, si restul ma priveste pe mine.
Totusi Simion nu se dadu invins cu una, cu doua. Stanica venea aproape zilnic si, din bolnav, devenise un compatimitor al batranului, pe care il intreba serios:
-	Dumitale cum iti mai merge?
Ii adusese chiar niste pretinse doctorii, din care Simion apucase sa ia pe furis, pana ce-i fura aruncate de Aglae. Intre patru ochi, Stanica merse si mai departe.
-	Eu inteleg foarte bine sentimentul dumitale, zise el lui Simion, ca avocat si ca om, am intalnit atatea cazuri. O greseala de tinerete a nevestei, pricepi dumneata, o mica infidelitate, pe care un suflet generos o iarta... se naste un copil legitim, dupa acte, dar pe care instinctul de tata il respinge... Iti spun dumitale, Olimpia nu-ti seamana deloc, nici la temperament... Insa ce sunt eu de vina? In fata legilor, Olimpia este fata dumitale, si eu trebuie sa-i dau o reparatie... Un socru ca dumneata, un artist, este pentru mine o mare cinste, un indemn la lucru, deschizatorul unui tel in viata.
Prin astfel de complicitate insidioasa cu ideile fixe ale lui Simion, Stanica castiga mai mult decat prin implorari si declamatii. Stanica incepu sa duca pe Simion prin oras si sa-l trateze cu bere prin gradini (batranul nu avea mai niciodata bani proprii) si sa-i aduca in casa fel de fel de indivizi, spre a le arata ,,galeria de pictura". Aceste purtari schimbara intr-atat opinia lui Simion despre Stanica, incat cand Otilia si Felix porneau la mosia lui Pascalopol, toata lumea in casa Tulea vorbea de cununia Olimpiei ca de un eveniment iminent.
Otilia si Felix coborara in gara Ciulnita, intampinati cu brisca de Pascalopol, care plecase inaintea lor din Bucuresti spre a pune ordine. Pascalopol era imbracat intr-un elegant costum rural- colonial (carambi de panza inchisi cu sireturi, costum de doc verde cu multe buzunare sistematice, palarie de paie larga). Brisca insasi era un vehicul de lux, usor ca un caic, si cei doi cai negri erau asa de voinici si de nervosi, incat trasura parea mai usoara decat era intr-adevar. Otilia se repezi la mosier, care ii saruta prelung incheietura mainii subtiri si o ridica de subsuori in trasura. Dupa ce fura asezati catesitrei pe larga bancheta din fata, Otilia stand intre Felix si mosier, care luase haturile, trasura porni cu un huruit lin. Soseaua era lutoasa, incarcata de un strat gros de colb uscat, si caii alergau fara greutate. Mosia se afla la vreo cincisprezece kilometri departare de Ciulnita, in directia Dunarii, departe de linia ferata, fiind cam la jumatatea distantei dintre Calarasi si Fetesti. Caii alergau cu o repeziciune de cursa, ridicand intr-un stil decorativ picioarele de dinainte, in vreme ce Pascalopol ii atingea numai usor cu sfarcul unui bici lucrat cu ingrijire, pe cotorul caruia se zareau impletituri de piele de marochin, intarite printr-un inel de argint. Un vant cald, masiv ca o unda marina, sporit si de alergatura trasurii, facea ca palaria Otiliei sa fluture, desi era tinuta bine cu mana. Otilia si-o scoase in cele din urma de pe cap si, trecand un brat pe sub bratul lui Pascalopol, ramase cu capul gol, aspirand cu narile desfacute mirosul campului. Vantul ii arunca pletele, tinute intr-un pieptene lat, peste urechi, masculinizandu-i fata. Campia era asa de plata si de intinsa, incat nu i se zarea nici o margine. Fasii enorme de pamant, care fusese lanuri de grau, erau acum numai niste intinse miristi ispravite spre orizont, din care se ridica un bazait formidabil, fara oprire, de cosasi, varsati in atata cantitate pe camp, incat, la trecerea trasurii, sareau ca niste stropi marunti de noroi. Otilia prinse unul chiar pe rochia ei, dar, cand vru sa puna mana pe insecta de culoarea paiului putred, ramase numai cu un picior minuscul intre degete. Cand brisca trecea printre semanaturile de porumb, zarea era astupata cu desavarsire. Nu se vedea nici un om, nici o vietate, afara de insecte si de stoluri de vrabii. Pluteau pe o mare galben-verzuie, in care valurile prea inalte impiedicau ochii sa traga linia orizontului. La incetarea porumbistilor, reapareau miristile sau lanurile, tot atat de lungi, de ovaz, cu paiul scurt si aproape alb de uscaciune. Atunci, din cauza inundarii intregului ses cu ovazuri, contururile privelistii se rotunjeau, si proportia intre lucruri, din lipsa unei unitati de masura, devenea nebuna. Prajina unui put cu cumpana ii urmari multa vreme din departare, fara sa-si poata da seama daca era o simpla prajina sau un stalp colosal. Un cal iesit pe neasteptate in marginea campurilor parea gigantic, copilul care-l mana din urma cu o nuia, un ciclop. Multa vreme, lipsa desavarsita a oricarei asezari omenesti dadea calatorilor impresia iesirii din orice margine posibila a civilizatiei si diforma notiunea de timp. Era un ceas numai de cand coborase din tren, si Felix se simtea pierdut de sute de ani pe locuri in care orice urma de civilizatie fusese distrusa de mult de soare si de ierburi. Lanurile incepura dupa cativa kilometri sa se intunece si se ivi o pustietate stearpa de colburi negre, cu o usoara malurire in departare. Caii nechezara.
-	Uite, colo, pe marginea paraului, am o gradinarie, zise Pascalopol, aratand cu biciusca.